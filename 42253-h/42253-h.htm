<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Danza macàbra, di Camillo Antona-Traversi
 </title>
 <style type="text/css">
body {margin-left: 10%; margin-right: 10%;}

hr {width: 70%; margin-top: 1em; margin-bottom: 1em;}
hr.mid {width: 50%;}
hr.tiny {width: 10%;}

p {margin-top: .5em; margin-bottom: 0em; line-height: 1.2;}

p.indl {text-align: left; margin-left: 5%;}
p.indr {text-align: right; margin-right: 5%;}
.break-before {page-break-before: always;}
.center {text-align: center; text-indent: 0;}
.title {text-align: center; font-size: 120%;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.verso {text-align: center; padding-top: 2em; font-size: 95%;}
div.dedica {page-break-before: always; text-align: center; font-size: 120%; padding-top: 3em; padding-bottom: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}
div.testo {page-break-before: always; padding-top: 3em;}
div.testo p {margin-left: 4%; text-indent: -4%;}
div.intro {font-size: 95%;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 200%; margin-top: 2em; margin-bottom: 2em;}
h2 {font-size: 140%; margin-bottom: 2em;}
h3 {font-size: 120%; margin-top: 2em; margin-bottom: 1.5em;}

a.tag {vertical-align: .3em; font-size: .8em;
  text-decoration: none; padding-left: .1em; line-height: 0em;}
div.footnotes {page-break-before: always; font-size: 90%; padding-top: 3em;}
.footnotes p {padding: 0 1em;}
.footnotes a {text-decoration: none;}

.pagenum  {position: absolute; right: 5%; font-style: normal;
  font-weight: normal; font-size: 65%; text-align: right; color: #999999;
  background-color: #ffffff;}

.pad4 {margin-top: 4em;}
.pad2 {margin-top: 2em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.xx-large {font-size: 150%;}
.smcap {font-variant: small-caps;}
.scp {font-size: 75%;}

table {margin: auto;}
table.bravo {width: 100%; margin-left: -.2em; margin-top: .75em; line-height: 1.2em; }
table.bravo td.dx {border-left: 1px solid black; padding-left: 1em;}

div.boxed {border: thin solid black; padding: 1em; margin: 4em 10%; page-break-before: always;}
div.boxed p {text-align: center; font-size: 95%;}

ul {line-height: 1.5em;}
ul li {list-style-type: none;}

#coverpage {text-align: center; margin: 3em auto;}
.figcenter {text-align: center; margin: 1em auto;}

    </style>
  </head>
<body>

<div id="coverpage">
  <img src="images/cover.jpg" alt="Copertina" />
</div>

<div class="titlepage">
<p class="x-large">
<span class="smcap">Camillo Antona-Traversi</span>
</p>

<hr class="tiny" />

<h1>
DANZA MACÀBRA
</h1>

<p class="large">
COMMEDIA IN QUATTRO ATTI
</p>

<p class="pad4">
MILANO<br />
<span class="x-small">FRATELLI TREVES, EDITORI</span><br />
<span class="small">1895.</span>
</p>
</div>

<div class="verso">

<hr class="mid" />

<p>
TIPOGRAFIA MILITARE</p>

<p>
<i>(Via Marsili N. 4)</i>
</p>

<hr class="mid" />
</div>

<div class="dedica">
<p>
AL CHIARO PROFESSORE
</p>

<p class="x-large">
G. P. ZULIANI
</p>
</div>

<div class="chapter">
<p class="indl">
<i>Amico e maestro dilettissimo,</i>
</p>

<p class="indr">
<i>Firenze, 25 gennaio 1894.</i>
</p>

<p class="pad2">
Intitolando al chiaro nome di Lei questa mia commedia,
io pago un debito antico e per me sacro.
</p>

<p>
Chè di tutte le cose belle e buone che sono sulla terra,
l'amicizia — intesa e praticata come la intendevano e praticavano
gli antichi romani — è la più alta, la più gentile, la
più sacra! oso anche dire la più vera.
</p>

<p>
E Lei è stato sempre per me un amico, un fratello.
</p>

<p>
De' molti e salutari suoi consigli ho fatto in ogni tempo
tesoro: e se ho potuto dare al teatro italiano qualche commedia
non del tutto infelice, a Lei, a Lei solo, lo devo.
</p>

<p>
Confessandomene in pubblico, adempio un dolcissimo
dovere; e dandole il caro nome di maestro, dirò solo, e a mala
pena, ciò che il cuore mi detta.
</p>

<p>
Da Lei ho imparato ad amar l'arte sul serio: da Lei
mi son venute le prime norme dello scrivere per il teatro:
dalla lettura delle sue dottissime critiche l'insegnamento più
utile e più salutare.
</p>

<p>
S'abbia, dunque, con la povera offerta di questa mia
<i>Danza macàbra</i> — che la buona critica italiana ha giudicata
degna figliuola delle <i>Rozeno</i> —, tutto il mio cuore e tutta la
mia ineffabile gratitudine.
</p>

<p>
Con affetto di discepolo, di amico, di fratello m'è soprammodo
caro dichiararmi
</p>

<p>
Affezionatissimo
</p>

<p class="indr">
CAMILLO ANTONA-TRAVERSI.
</p>
</div>

<div class="chapter">
<p>
<span class="pagenum"><a id="Page_iii"></a>[iii]</span></p>

<h2><i>Al cortese che mi legge,</i></h2>

<p class="indr">
Bologna, 1.º decembre '93.
</p>

<p class="pad2">
Dimorando in Roma, dove passo i migliori mesi
dell'anno, ho assistito, in questa <i>fine di secolo</i>, a molte
tragiche vicende; ma nessuna di esse ha tanto commosso
la mia fantasia, quanto lo sfasciarsi delle colossali
<i>fortune</i> delle principesche famiglie romane.
</p>

<p>
Qual immensa rovina: qual crollo formidabile di
tutto un passato storicamente importante: quale sfacelo
doloroso e terribile delle maggiori glorie avite,
delle più nobili tradizioni, delle più colossali ricchezze,
della vetusta opera di tanti secoli!
</p>

<p>
Chi, or sono pochi mesi, con la mente e il cuore
pieni degli storici ricordi delle maggiori famiglie del
superbo Patriziato romano, si raggirava — muto e silenzioso — per
le sale ampie e solenni de' lor palazzi,
un giorno così sfolgoreggianti di una folle ricchezza,
non dubbia testimonianza di un fasto, ch'ebbe i più
grandi splendori; e, oggi, deserti d'ogni arazzo, d'ogni
<span class="pagenum"><a id="Page_iv"></a>[iv]</span>
tappeto, d'ogni mobile, d'ogni oggetto di lusso, d'ogni
quadro, d'ogni vaso antico, d'ogni stemma nobiliare,
d'ogni segno della grandezza di un tempo; non isfuggiva,
certo, a un senso di sacro terrore e d'incommensurabile
pietà.
</p>

<p>
Perchè si può essere, fin che si vuole, figli di
questi giorni, così densi di nobili aspirazioni verso un
<i>presente</i> più umano, più civile, più sociale, più vicino
alla religione predicata da Cristo, e riaccostantesi assai
più a' veri fini della natura e del consorzio civile;
ma non è possibile, per chi serbi almeno la scorza
d'uomo, non sentirsi profondamente commosso dinanzi
alla maestosa rovina di tanti secoli di nobiltà, di
ricchezza e di gloria!
</p>

<p class="pad2">
Certo la caduta del grande Patriziato romano è
uno de' più benefici effetti del tempo che è il nostro.
Quando una casta — sia pur storicamente gloriosa — ha
percorso il ciclo assegnatole nel tempo, è legge
salutare e naturale che si consumi e perisca; rinnovellandosi
sotto altra forma, con altri aspetti; dando
vita a nuove usanze, a nuove idee, a nuovo e assai
più confacente decoro.
</p>

<p>
Il crollo di tutto un passato di dispotismo, d'ingiustizia,
di sfida a ogni benessere umano e civile,
di prepotenza, di assolutismo, d'ignoranza e di superstizione
volgare, non può non riempire di giubilo ogni
anima assetata dell'eterno Vero: ogni cuore anelante
<span class="pagenum"><a id="Page_v"></a>[v]</span>
a quella morale e sociale rigenerazione della impoverita
e sofferente Umanità. Ma, ripeto, l'artista e l'uomo
di cuore non possono, al tempo stesso, vedere
sparire, senza un senso di dolorosa mestizia e di sincero
rimpianto, tutti i tesori artistici che, per tanti
secoli, formarono il maggiore e miglior ornamento di
tanta gente secolarmente grande e superba.
</p>

<p>
Portare sulla scena una di queste storiche famiglie
romane: mettere i Vecchi di fronte a' Giovani:
colpire gli uni e gli altri in ciò che era, sino a poco
tempo fa, il lor più nobile retaggio; e in pieno petto:
rappresentarli ne' loro stessi vizj: dipingerli, qual
sono, per la maggior parte ignoranti, giocatori, scavezzacolli,
sfaccendati, filibustieri: coglierli nelle non
possedute virtù pubbliche e private: mostrare come
i Giovani siano stati travolti dalla Borghesia, dalla
quale si fecero afferrare senza preparazione di sorta
alcuna: mettere a nudo la miseria intellettuale, la fastosa
prosopopea, le meretricie debolezze, i vizj delle
lor dame: fare, in una parola, che si distruggano per
forza propria, anzichè per il nuovo impulso de' tempi
novissimi; e non isfuggire insieme a quel giusto senso
di commiserazione che pur devono e non possono non
destare, parve a me, confesso, argomento de' più importanti
per un commediografo moderno.
</p>

<p class="pad2">
Innamorato di un tal argomento: raccolti in Roma
tutti i documenti necessarj: studiate, da vicino, le
<span class="pagenum"><a id="Page_vi"></a>[vi]</span>
cagioni di tanta aristocratica e imperversante rovina,
m'accinsi animoso all'opera; non senza dubitare — confesso
qui candidamente — delle povere mie forze
e dell'ingegno poverissimo.
</p>

<p>
Il lavoro, da quando nacque nella mia mente, e si
tradusse sulla carta, andò soggetto a innumerevoli trasformazioni.
A mano a mano che davo vita a' personaggi
da me studiati nella vita, m'imbattevo in difficoltà
tecniche, non facilmente superabili. Si può
voler essere <i>veristi</i> fin che si vuole sulla scena; e
dichiarar guerra aperta a ogni <i>convenzione</i>, a ogni
<i>mezzuccio</i> volgare: si può essere, come io sono, sacerdote
della dea Verità; tendere al <i>Vero umano</i> semplicemente;
ma non è possibile sfuggire del tutto alle
dure pretensioni e alle fatali strettoje sceniche: di qui,
solo di qui, difficoltà senza numero, che solo coloro
i quali hanno scritto almeno una volta per il teatro,
possono intender di leggieri.
</p>

<p class="pad2">
In tanto, il mio ottimo Cesare Rossi — che, dopo
il successo delle mie <i>Rozeno</i>, da Lui e da' bravi attori
della sua <i>Compagnia</i> portate trionfalmente per i maggiori
teatri d'Italia, aveva riposto in me e nell'arte
mia la più cieca fiducia — non mi dava tregua; e mi
tempestava di lettere e di amichevoli sollecitazioni.
E, come lui, così i suoi attori, miei carissimi amici,
interpreti assai degni delle mie povere, ma sincere,
commedie. Io, afflitto anche da una grave malattia
<span class="pagenum"><a id="Page_vii"></a>[vii]</span>
d'occhi, cagionata dal soverchio lavoro notturno, facevo
orecchi di mercante; e non cessavo, in tanto,
dall'accarezzare e fermar meglio nella mente i personaggi,
cui vagheggiavo toglier dalla vita per trasportare,
senza ipocrisia e non senza coraggio civile,
sopra la scena.
</p>

<p>
Io promisi, almeno per quanto è consentito alla
volontà umana, di consegnare all'illustre Attore la
mia <i>Danza macàbra</i> perchè la rappresentasse, nel
mese di ottobre, al teatro <i>Alfieri</i> di Torino. E, detto
fatto, mantenni la parola data.
</p>

<p class="pad2">
Questa volta — grazie al cielo e al buon successo
continuato delle <i>Rozeno</i> — non ebbi a soffrir davvero,
nè ad aspettare più d'un anno, per vedere questa mia
<i>Danza</i> brillare, od oscurarsi, all'incerto lume della
ribalta.
</p>

<p>
Uso a mantenere la mia parola, da Bologna, dov'era
in cura de' miei poveri occhi, mandai il <i>copione</i>
della <i>Danza</i> a Torino: e una cara lettera di Cesare
Rossi m'avvertì che la <i>commedia</i> sarebbe stata messa
subito in prova e studiata con gran diligenza e infinito
amore.
</p>

<p>
«Il tuo lavoro — mi scriveva l'illustre Attore — pare
a me, e a' miei Compagni, superiore per <i>tecnica</i>
e <i>pensiero</i> alle Rozeno: resta solo a vedere se avrà,
per il pubblico, la stessa <i>teatralità</i>. Te lo metto subito
<i>in prova</i>, e ti aspetto a Torino.»
</p>

<p>
<span class="pagenum"><a id="Page_viii"></a>[viii]</span>
Non avevo fatto leggere a nessun amico, e a nessun
critico, la mia <i>Danza</i>: e ciò non per sentimento
d'immodestia o soverchia fiducia nelle mie forze; sì
bene perchè intimamente persuaso che qualunque suggerimento,
o consiglio, se da me trovato giusto, m'avrebbe
costretto a mancare alla parola data, e alla
<i>andata in iscena</i> a Torino; che i giornali avevano già
annunziata.
</p>

<p>
Ebbi solo la ventura d'incontrare a Bologna, di
passaggio, un amico carissimo, l'egregio prof. Zuliani,
il ben noto e stimato critico dell'<i>Italie</i> e del <i>Diritto</i>;
che già tanto conforto mi aveva dato quando scrissi
le <i>Rozeno</i>. Lo pregai di volermi dare un'ora sola del
suo tempo: ciò ch'egli fece con la solita tradizionale
bontà. Udita che ebbe la mia <i>Danza</i>, m'abbracciò
e confortò a spedirla, senz'altro, a Cesare Rossi.
E io, lieto e rassicurato, conoscendo il grande valore
e la sincerità dell'amico mio, feci così com'egli
mi disse.<a class="tag" id="tag1" href="#note1">[1]</a>
</p>

<p>
Dopo quindici giorni di <i>prove intelligenti</i> e <i>assidue</i>
sul vasto palcoscenico dell'<i>Alfieri</i> — prove che, se pur
<span class="pagenum"><a id="Page_09"></a>[09]</span>
ce ne fosse stato bisogno, mi fecero capir meglio di
quanta bontà e di quanto zelo siano animati i nostri
Attori — andammo in iscena, dinanzi al pubblico delle
<i>grandi occasioni</i>, la sera del 14 ottobre.
</p>

<p>
L'aspettativa era molta; perchè il fine e spassionato
<span class="pagenum"><a id="Page_x"></a>[x]</span>
pubblico torinese, non che la critica, che in quella
città è maestra di cortesia e di sapere, aspettavano da
me, se non certo un capolavoro (ben altro ingegno e
ben altra coltura ci vorrebbero!), un lavoro almeno
dagl'intendimenti moderni e sociali.
</p>

<p>
La mia buona stella, e la squisita bontà del gran
pubblico torinese, accorso in folla al teatro <i>Alfieri</i>, non
che la somma valentia de' miei interpreti, fecero sì
che il successo si determinasse sino dal <i>primo atto</i>;
e si accalorasse a mano a mano che l'azione, negli
atti seguenti, si disegnava nettamente.
</p>

<p>
Il secondo atto piacque; e, come il primo, mi procacciò
varie <i>chiamate</i> al proscenio. Ma il grande successo,
quello che fa venire le lacrime agli occhi e ti
fa benedire al pubblico e all'arte, si determinò al calare
della tela sull'atto terzo.
</p>

<p>
Non dimenticherò mai di aver visto quella folla,
che poche ore prima paventavo tanto, sollevarsi in piedi
e applaudirmi con tale assordante rumore e tale scrosciar
di battimani, da commuovermi sino alle lacrime.
</p>

<p>
Come fu benedetta per me quell'ora, quel momento
indimenticabile! Come mi sentii, in quell'istante,
felice, pienamente felice! Come avrei voluto ringraziare
tutti quegli spettatori a uno a uno, e dir
loro quanto mi sentivo grato e commosso!
</p>

<p>
Il <i>quarto atto</i> coronò il lieto successo di tutto il
lavoro, e mi procacciò altre numerose <i>chiamate</i> alla
ribalta.
</p>

<p>
<span class="pagenum"><a id="Page_xi"></a>[xi]</span>
La battaglia era, dunque, vinta; interamente vinta.
Il pubblico di Torino aveva, d'un tratto, afferrato
l'intimo intendimento del mio lavoro; e aveva, con
maravigliosa prontezza, colmato le lacune e riempiti
i vuoti.
</p>

<p>
Io era, ripeto, come poche volte m'avvenne nella
vita, felice, interamente felice!
</p>

<p class="pad2">
La mattina di poi, i valorosi Cauda, della <i>Gazzetta
di Torino</i>; Abbate, della <i>Gazzetta del Popolo</i>; Vittorio
Banzatti, della <i>Gazzetta Piemontese</i>; Domenico Lanza,
della <i>Gazzetta della domenica</i> confermavano, non solo il
successo completo, ma lo ravvaloravano con le loro
buone osservazioni critiche, mettendo in rilievo così
i pregj, come i difetti dell'opera.
</p>

<p>
Le repliche furono <i>nove</i>, e sempre più liete.
</p>

<p class="pad2">
Ma avrebbe un altro gran pubblico italiano apposto
il suggello della propria firma al successo torinese?
Ecco il dubbio che mi travagliava, e sminuiva
la mia legittima contentezza.
</p>

<p class="pad2">
Alla distanza di un sol mese, venne il giudizio
de' Veneziani: un altro gran pubblico, noto per la
severità e imparzialità sua: che giudica a teatro secondo
il proprio sentire, e non si lascia dominare,
nè persuadere, da' successi teatrali delle altre città;
antico e fedele custode della gloriosa tradizione goldoniana.
<span class="pagenum"><a id="Page_xii"></a>[xii]</span>
E fu un giudizio anche più entusiastico di
quello datomi da' Torinesi. M'ebbi, al <i>Goldoni</i>, numerosissime
<i>chiamate</i>, e ricordo ancora lo scrosciare degli
applausi unanimi che echeggiarono e risonarono per
ben otto volte nell'ampia sala dello storico teatro.
</p>

<p>
Le repliche, anche a Venezia, si seguirono con
crescente successo; e, ciò che più giova, con piena e
sincera soddisfazione de' Veneziani.
</p>

<p>
Gli egregj critici Toni (<i>Munaro</i>) della Venezia,
Ricchetti dell'<i>Adriatico</i>, Mazzacolin dell'<i>Arte drammatica</i>,
scrissero, sulla mia Danza, articoli magistrali,
assai lusinghieri per la commedia, per l'autore,
e per gl'interpreti.
</p>

<p class="pad2">
A giudizio così de' critici di Torino, come di Venezia,
io, senza far torto agli altri nostri Attori, non
troverò, facilmente, chi possa e sappia incarnare il
mio <i>Principe Lanfranchi</i>, come Cesare Rossi. E, di
vero, sin dal primo comparire in sulla scena del magnifico
Attore, il pubblico capì di avere dinanzi a sè
un Principe romano autentico. L'atteggiamento aristocratico
della persona; l'abito elegante e severo;
la <i>truccatura</i> felicissima, nell'aristocratica semplicità
sua; il modo tutto signorile di porgere; la misurata
e non istudiata commozione nelle scene capitali del
<i>terzo</i> e del <i>quarto</i> atto, arrivarono a ciò che, in gergo
teatrale, dicesi una vera e propria <i>creazione</i>.
</p>

<p>
Anche questa volta, dunque, come per le <i>Rozeno</i>,
<span class="pagenum"><a id="Page_xiii"></a>[xiii]</span>
m'ebbi nel sommo nostro Attore, non già un interprete,
sì bene un vero e proprio collaboratore.
</p>

<p>
Teresina Mariani, che m'ha sempre portato fortuna,
e condotto sempre con l'arte sua alla vittoria — ricordo,
a chi nol sappia, che l'ebbi a prima interprete nel
<i>Matrimonio d'Alberto</i>, ne' <i>Cugini</i>, ne' <i>Tordi e fringuelli</i>,
e, da ultimo, nelle <i>Rozeno</i>, da lei a dirittura create — fu
una <i>Duchessa Silvia</i> quale non avrei certo potuto
sperare nè più efficace, nè più calda, nè più vera. Ebbe — specie
nelle due scene finali del <i>secondo</i> e del <i>terzo
atto</i>, e nella gran-scena del <i>quarto</i> col vecchio Principe — slanci,
inflessioni di voce, impeti di sincerità
e di passione, da trascinare il difficile pubblico veneziano
e torinese a un applauso caldo, sincero, spontaneo.
</p>

<p>
Anche questa volta vado dunque debitore a questa
Gentile, che in pochi anni ha percorso luminosamente
sì grande cammino nella spinosa via dell'arte
sua, le maggiori e più durevoli soddisfazioni.
</p>

<p>
Devo anche — è giustizia riconoscere — buona
parte degli unanimi applausi avuti, all'arte semplice,
sobria, efficace, corretta di Carlo Rosaspina; che incarnò
l'<i>Ingegnere Salvetti</i> con quelle doti che fanno
di lui uno de' nostri primissimi attori. Nelle scene
finali del <i>primo</i> e <i>secondo atto</i>, e in tutto l'<i>atto terzo</i> — fatica
speciale del <i>primo attore</i> — ebbe momenti d'impeto,
di passione, di sincerità da meritarsi gli applausi
più entusiastici.
</p>

<p>
<span class="pagenum"><a id="Page_xiv"></a>[xiv]</span>
Vittorio Zampieri fu, come sempre, efficacissimo, e — ciò
che più giova nella <i>Danza</i> — singolarmente efficace.
Il Tombari; N. Masi; U. Piperno; la gentile
coppia Guasti; le brave signorine Annita Bergonzio
e Maria Volante; gli egregj Mugnaini e Cantinelli;
il sempre misurato e valoroso Colombari, recitarono
da que' bravi attori che sono, e diedero non piccolo
rilievo alle mie scene.
</p>

<p>
Difficilmente, confesso, troverò degl'interpreti più
coscienziosi e più amici dell'Autore.
</p>

<p>
A tutti i miei affettuosi e sinceri ringraziamenti.
</p>

<p class="pad2">
E, ora, alla mia <i>Danza</i> un augurio paterno: — possa
essa, con simili o con altri non meno valorosi
interpreti, <i>danzare</i>, per lunghi anni, sulle maggiori o
minori scene d'Italia! —
</p>

<p>
Sia anche questo il tuo augurio, o caro amico
lettore!
</p>

<p class="indr">
<span class="smcap">Camillo Antona-Traversi</span>
</p>
</div>

<div class="footnotes">

<p>
<a id="note1" href="#tag1">1.</a> Una <i>seconda lettura</i> della mia <i>Danza</i>, feci, a dir vero,
pochi giorni dopo, ad alcuni amici e a diversi attori delle <i>Compagnie</i>
Emanuel e Vitaliani nello storico caffè dell'<i>Arena del Sole</i>.
Il mio bravo <span class="smcap">Pompeo Sansoni</span> così ne parla in una corrispondenza
da lui mandata allo <i>Scaramuccia</i> (Firenze, 27 novembre,
anno <span class="scp">XXV</span>, n.º 13):
</p>

<p>
«Il caffè dell'Arena del Sole, accoglie in ogni tempo, personalità
drammatiche. Comici, artisti critici, qui convengono
tutti; e non c'è attore o autore che, giungendo a Bologna, non
si senta attirato verso l'antico ritrovo intellettuale. Si discute
d'arte, di commedie nuove, di attrici; e si maligna qualche
volta anche un poco!
</p>

<p>
«Volete trovare il simpatico autore delle <i>Rozeno</i>? Cercatelo
al <i>Caffè dell'Arena</i>, e lo vedrete subito fra un monte di lettere
e giornali — lavoratore infaticabile. Alcuni lo guardano trepidanti.
Sono impiegati postali, che veggono crescere smisuratamente
il monte delle lettere e de' giornali, sul tavolo del Professore.
</p>

<p>
«Fu in una saletta di questo Caffè, che, poche sere prima
della rappresentazione, il Traversi lesse, a un nucleo di amici,
attori e giornalisti, la sua <i>Danza Macàbra</i>.
</p>

<p>
«La lettura di una commedia riesce molte volte nojosa,
spesso insopportabile. L'autore legge male, o mette troppo calore
ne' momenti culminanti, o riesce monotono nelle scene d'assieme,
che non vengono in tutto comprese. Ma letto il primo
atto di <i>Danza Macàbra</i>, impostato maestrevolmente, con mano
sicura da chi conosce tutte le esigenze della scena e del pubblico;
breve, efficace; con una esposizione di caratteri studiati e
cólti nella vita; que' pochi che ascoltavano la lettura — fra cui
ricordo Pasqualino Ruta, Cesare Dondini, G. C. Galvani, E. Baccani,
Ausilio Levi, A. Colonnello, A. Colarelli, la intelligentissima
Maria Rosa Guidantonj — cominciarono a prestare quella intensa
attenzione, che solo può essere destata da una vera opera
d'arte. E tutti ci convincemmo che la commedia del Traversi
non era delle solite a base di effetti volgari; ma lavoro fortemente
pensato, che presentava in tutte le sue parti un insieme
armonico, dal quale scaturivano potentissime le scene drammatiche
salienti e i caratteri si svolgevano umanamente veri,
senza incertezze; animando il quadro che l'autore ci aveva
messo dinanzi con vivacità di coloriti e potenza di aziono.
</p>

<p>
«E così, uditane la lettura, a <i>Danza Macàbra</i> pronosticammo
un successo.»
</p>
</div>

<div class="boxed">
<p>
<span class="x-large">TEATRO ALFIERI</span><br />
TORINO<br />
Mercoledì 14 ottobre 1893 — ore 20 e mezzo
</p>

<p>
<span class="large">La Drammatica Compagnia della CITTÀ DI TORINO</span>
</p>

<p>
diretta dal
</p>

<p>
<span class="x-large">Comm. CESARE ROSSI</span>
</p>

<p>
darà la
</p>

<p>
<span class="xx-large"><b>DANZA MACÀBRA</b></span>
</p>

<p>
Commedia nuovissima in 4 atti di
</p>

<p>
CAMILLO ANTONA-TRAVERSI
</p>

<p class="pad2">
<span class="large"><i>Personaggi</i></span>
</p>

<table summary="">
 <tr>
  <td>Principe Lanfranchi</td> <td><b>C. Rossi</b></td>
 </tr>
 <tr>
  <td>Maurizio, duca di Colle-Verde, suo figlio</td> <td><i>V. Zampieri</i></td>
 </tr>
 <tr>
  <td>Donna Silvia, moglie del duca</td> <td><i>T. Mariani</i></td>
 </tr>
 <tr>
  <td>Fabrizio, secondo figlio del principe</td> <td><i>U. Piperno</i></td>
 </tr>
 <tr>
  <td>Gustavo, marchese di Pietrascarpa</td> <td><i>N. Masi</i></td>
 </tr>
 <tr>
  <td>Donna Elena, sua moglie, nipote del principe</td> <td><i>A. Bergonzio</i></td>
 </tr>
 <tr>
  <td>Riccardo Salvetti, ingegnere</td> <td><i>C. Rosaspina</i></td>
 </tr>
 <tr>
  <td>Tommaso Gaspari, amministratore di casa Lanfranchi</td> <td><i>A. Colombari</i></td>
 </tr>
 <tr>
  <td>Vittorio, giovane impiegato</td> <td><i>A. Guasti</i></td>
 </tr>
 <tr>
  <td>Emma, sua fidanzata</td> <td><i>E. Guasti</i></td>
 </tr>
 <tr>
  <td>Fausto Moretti, costruttore</td> <td><i>A. Tombari</i></td>
 </tr>
 <tr>
  <td>Madamigella Esther, governante in casa Lanfranchi</td> <td><i>M. Volante</i></td>
 </tr>
 <tr>
  <td>Commendator Ottaviani, deputato</td> <td><i>A. Mugnaini</i></td>
 </tr>
 <tr>
  <td>Gabriella, sua moglie</td> <td><i>C. Bella</i></td>
 </tr>
 <tr>
  <td>Conte Sereni, deputato</td> <td><i>P. Cantinelli</i></td>
 </tr>
 <tr>
  <td>Enrichetto, figlio di Maurizio e di Silvia</td> <td><i>C. Rosaspina</i></td>
 </tr>
 <tr>
  <td>Giacomo</td> <td><i>L. Bergonzio</i></td>
 </tr>
 <tr>
  <td>Ambrogio</td> <td><i>G. Bergonzio</i></td>
 </tr>
 <tr>
  <td>Usciere</td> <td><i>E. Faggioli</i></td>
 </tr>
</table>

<p>
L'azione ha luogo a Roma — Tempo presente.
</p>

<p>
NOTABENE
</p>

<p>
<span class="large">Dal secondo al terzo atto passano dieci mesi.</span>
</p>
</div>

<p>
<span class="pagenum"><a id="Page_1"></a>[1]</span>
</p>

<p class="center x-large break-before">
DANZA MACÀBRA
</p>

<div class="chapter">
<p>
<span class="pagenum"><a id="Page_2"></a>[2]</span></p>

<p class="title">
<span class="smcap">Personaggi</span>
</p>

<ul>
<li>Principe LANFRANCHI.</li>
<li>MAURIZIO, Duca di Colle-Verde, suo figlio.</li>
<li>Donna SILVIA, moglie del Duca.</li>
<li>FABRIZIO, secondo figlio del Principe.</li>
<li>GUSTAVO, Marchese di Pietrascarpa.</li>
<li>Donna ELENA, nipote del Principe, moglie di Gustavo.</li>
<li>RICCARDO SALVETTI, ingegnere.</li>
<li>TOMMASO GASPARI, amministratore di casa Lanfranchi.</li>
<li>VITTORIO ARDITI, giovane impiegato.</li>
<li>EMMA, sua fidanzata.</li>
<li>FAUSTO MORETTI, costruttore.</li>
<li>Comm. OTTAVI, Deputato.</li>
<li>GABRIELLA, sua moglie.</li>
<li>Mad.<sup>a</sup> ESTHER, governante in casa Lanfranchi.</li>
<li>Conte SERENI, deputato.</li>
<li>ENRICHETTO, figlio di Maurizio e di Silvia.</li>
<li>GIACOMO, servo in casa Lanfranchi.</li>
<li>AMBROGIO, servo in casa Lanfranchi.</li>
<li>Usciere.</li>
<li>Due Signori.</li>
</ul>

<p class="center">
L'azione ha luogo in Roma.
</p>

<hr class="tiny" />

<p class="center">
Tempo presente.
</p>

<p class="center">
<i>N. B. Dal secondo al terzo atto passano dieci mesi.</i>
</p>
</div>

<p>
<span class="pagenum"><a id="Page_3"></a>[3]</span>
</p>

<div class="testo">
<h2><i>ATTO PRIMO</i></h2>

<div class="intro">
<p>
Gran salone di ricevimento nel palazzo Lanfranchi. — Architettura
del <i>Rinascimento</i>. — Nel fondo, a destra dello spettatore,
porta altissima, formata di quattro colonne di
marmo, e capitello di marmo, che comunica in una Galleria
di quadri.
</p>

<p>
A sinistra, un camino artistico, anch'esso di marmo.
</p>

<p>
Al di sopra, in modo da coprire tutta la parete, grande arazzo. — Porte
laterali. — Grandi portiere. — Mobili artistici e di
lusso. — Lampadari di Venezia, con candele, e lampade a
olio colorate. — Fiori. — Quadri.
</p>

<p>
Tra i mobili del fondo, in un angolo, un piccolo porta liquori
con bottiglie e bicchieri.
</p>

<p>
Le poltrone, e i sofà devono esser disposti in modo da consentire
a' personaggi di formare i gruppi.
</p>
</div>

<h3>
SCENA I.
</h3>

<p>
<i>All'alzare della tela, <b>Giacomo</b> e <b>Ambrogio</b> stanno
accendendo le candele e i lumi del Salone e della
Galleria. — <b>Tommaso</b>, in frak e cravatta bianca,
entra dalla destra dello spettatore, seguito da <b>Vittorio</b>
che ha in mano lettere e carte.</i>
</p>

<p class="pad2">
<span class="smcap">Tomm.</span> <i>(ai servi)</i> Accendete da per tutto... anche la Galleria...
<i>(a Vittorio)</i> Vediamo... ho altro da dirle?...
<i>(pensa)</i> Ah, sì!... <i>(levando di tasca una carta)</i> Bisogna
<span class="pagenum"><a id="Page_4"></a>[4]</span>
spedire questo telegramma... e poi... poi
non c'è più nulla!... Può andare a dormire....
<i>(ridendo)</i> e questo è l'ultimo ordine che le do!...
</p>

<p>
<span class="smcap">Vitt.</span> L'ultimo!?
</p>

<p>
<span class="smcap">Tomm.</span> Sì!... Il Principe aderisce al desiderio da lei
manifestato... e la impiega negli Ufficj della Società
per il quartiere Lanfranchi....
</p>

<p>
<span class="smcap">Vitt.</span> <i>(con gioja)</i> Davvero!? —
</p>

<p>
<span class="smcap">Tomm.</span> Lui stesso... gliene darà domani la lieta notizia.
</p>

<p>
<span class="smcap">Vitt.</span> <i>(con espansione)</i> Che lei, signor Tommaso ha voluto
anticiparmi?.... Grazie!...
</p>

<p>
<span class="smcap">Tomm.</span> <i>(sempre ironico)</i> È proprio contento di lasciarmi...
di sottrarsi al mio giogo?!...
</p>

<p>
<span class="smcap">Vitt.</span> <i>(con sollecitudine)</i> Le rincresce?!
</p>

<p>
<span class="smcap">Tomm.</span> Di perderla?!... Oh, no!... Anzi mi fa piacere....
</p>

<p>
<span class="smcap">Vitt.</span> <i>(maravigliato)</i> Come!?
</p>

<p>
<span class="smcap">Tomm.</span> Non per lei... che, in fondo, è un bravo ragazzo...;
ma perchè posso così impiegare un giovinetto
intelligente... attivo... un vero lavoratore...
che mi sta molto a cuore....
</p>

<p>
<span class="smcap">Vitt.</span> Allora....
</p>

<p>
<span class="smcap">Tomm.</span> Tutti contenti... e buona fortuna!... <i>(lo saluta
con la mano)</i>.
</p>

<p>
<span class="smcap">Vitt.</span> Oh, non mi congedo!
</p>

<p>
<span class="smcap">Tomm.</span> Perchè?
</p>

<p>
<span class="smcap">Vitt.</span> Dovrò vederla ancora, signor Tommaso, parecchie
volte in questi giorni.... La signora Duchessa
mi ha dato una quantità di commissioni....
</p>

<p>
<span class="smcap">Tomm.</span> Quali?
</p>

<p>
<span class="smcap">Vitt.</span> Oh, le solite!... Una lista di famiglie povere da
visitare... per riferire, poi, sul vero stato... e sulle vere
cause della loro miseria....
</p>

<p>
<span class="smcap">Tomm.</span> <i>(di cattivo umore)</i> Dia a me... ci penserò io!
</p>

<p>
<span class="smcap">Vitt.</span> Non vorrei che la signora Duchessa....
</p>

<p>
<span class="pagenum"><a id="Page_5"></a>[5]</span>
<span class="smcap">Tomm.</span> <i>(imperioso)</i> Ho detto che ci penso io!
</p>

<p>
<span class="smcap">Vitt.</span> Preme tanto alla signora Duchessa... e lei, signor
Tommaso, è così occupato!
</p>

<p>
<span class="smcap">Tomm.</span> Dia qui!... Se lei deve stare al banco... è chiaro
che non può correre la città per fare inchieste
sul vero stato de' mendicanti....
</p>

<p>
<span class="smcap">Vitt.</span> <i>(consegnandogli la carta)</i> Ha ragione... eccole la
nota....
</p>

<p>
<span class="smcap">Tomm.</span> Vada subito alla posta... altrimenti, troverà
chiuso.
</p>

<p>
<span class="smcap">Vitt.</span> Vado.... <i>(via a destra)</i>.
</p>

<p>
<span class="smcap">Amb.</span> e Giac. <i>(si avvicinano a Tommaso)</i>.
</p>

<p>
<span class="smcap">Tomm.</span> <i>(leggendo la nota rivolto a' servi)</i> I soliti accattoni!
</p>

<p>
<span class="smcap">Amb.</span> e Giac. <i>(lo ascoltano ridendo e approvando)</i> Già!...
</p>

<p>
<span class="smcap">Tomm.</span> <i>(c. s.)</i> La vedova.... con quattro marmocchi....
l'operajo... ch'è caduto dalla fabbrica... La puerpera
che non ha latte.... L'artista a cui manca
lavoro.... ci sono tutti!... <i>(con sarcasmo)</i>. E tutti
cantano miseria!... La Duchessa se ne commuove...
e manda il <i>signorino</i>... a verificare... e il <i>signorino</i>
dice sempre sì, sì... perchè, trattandosi di
elemosina, gli riesce facile... <i>(con malignità)</i> maneggiar
quattrini!... Ma è finita anche questa
cuccagna!... Da qui in avanti le informazioni sopra
tutti questi morti di fame, le darò io!... <i>(Ambrogio
e Giacomo ridono forte)</i> Silenzio!... Viene il Marchese....
<i>(I servi si ritirano in fondo, e tutt'e tre
assumono un contegno rispettoso)</i>.
</p>

<p>
<span class="pagenum"><a id="Page_6"></a>[6]</span>
</p>

<h3>
SCENA II.
</h3>

<p class="center">
<i><b>Gustavo</b>, in frak; e <b>detti</b>.</i>
</p>

<p class="pad2">
<span class="smcap">Gust.</span> <i>(entrando dalla sinistra)</i> Auff!... Come mangia
male il patriziato romano!... Questa cucina bastarda,
caro signor Tommaso, mi ha impinzato...
senza nutrirmi!... Delle pietanze romane... condite
all'inglese... da un cuoco francese!...
</p>

<p>
<span class="smcap">Tomm.</span> Al quale fanno perdere la testa!... Il principe
la vuole in un modo... La Duchessa, in un altro...
Don Fabrizio dà un ordine!... Il Duca gli contraddice!
</p>

<p>
<span class="smcap">Gust.</span> E... tutti insieme... cospirano per far mangiare
male i loro invitati!... L'ho detto anche a tavola...
I padroni ne hanno riso... ma è la verità!... Se il
Principe Lanfranchi non ha più nemmeno una
buona tavola, non vedo che cosa possa giovarmi
l'essere suo nipote!...
</p>

<p>
<span class="smcap">Tomm.</span> Il signor Marchese ha voglia di scherzare!...
</p>

<p>
<span class="smcap">Gust.</span> No... dico sul serio!... Danaro non me ne dà!...
Dunque!?
</p>

<p>
<span class="smcap">Tomm.</span> <i>(ridendo)</i> Oh, oh!... Sempre di buon umore!...
</p>

<p>
<span class="smcap">Gust.</span> E... almeno... ci fosse del cognac bevibile!...
</p>

<p>
<span class="smcap">Tomm.</span> Ne abbiamo... e dell'eccellente, signor Marchese!
</p>

<p>
<span class="smcap">Gust.</span> Allora... non è quello che servite in tavola!?
</p>

<p>
<span class="smcap">Tomm.</span> Voglio portarglielo io stesso... <i>(fa per andare)</i>
</p>

<p>
<span class="smcap">Gust.</span> <i>(trattenendolo, col gesto)</i> No!... Me lo faccia portare...
ma lei resti... perchè vorrei dirle una parola...
</p>

<p>
<span class="smcap">Tomm.</span> <i>(tra sè)</i> Ci siamo!... <i>(fa cenno ad Ambrogio che
esce e torna col cognac servendo Gustavo)</i>.
</p>

<p>
<span class="smcap">Gust.</span> <i>(avvicinandosi a Tomm.)</i> E così?!..
</p>

<p>
<span class="pagenum"><a id="Page_7"></a>[7]</span>
<span class="smcap">Tomm.</span> <i>(con sussiego)</i> Ecco... se si tratta d'un migliajo
di lire... avrei trovata la persona....
</p>

<p>
<span class="smcap">Gust.</span> Ma io ho bisogno di 5000 lire!... Quanto alla
terza persona... via... son ferravecchi!... Le pare?!
<i>(sorseggiando il cognac)</i> Eccellente davvero questo
cognac!
</p>

<p>
<span class="smcap">Tomm.</span> Ferravecchi!... Come se il signor Marchese non
sapesse che io sono un povero maestro di casa...
a 60 scudi il mese!
</p>

<p>
<span class="smcap">Gust.</span> <i>(subito)</i> E gl'incerti....
</p>

<p>
<span class="smcap">Tomm.</span> Oh, ma molto incerti!
</p>

<p>
<span class="smcap">Gust.</span> <i>(sorridendo ironicamente)</i> Già, già... anche quando
s'amministra da 15 anni uno de' più grandi
patrimonj di Roma!
</p>

<p>
<span class="smcap">Tomm.</span> Mi son lasciato indurre a prestare qualche risparmio....
che avevo fatto...; ma non mi ci prendono
più!... Lei sa bene che la settimana scorsa
m'avrebbero sequestrato i mobili... per una cambiale
protestata col mio avallo... se non fosse intervenuto
il Principe... tanto buono!
</p>

<p>
<span class="smcap">Gust.</span> Tre volte buono!... Perchè a me, quell'affare
del sequestro... non l'avrebbe dato a bere!... È
stato... sì, un colpo da vero maestro... di casa...
ma a me... ripeto...
</p>

<p>
<span class="smcap">Tomm.</span> <i>(fingendo dolore)</i> Mi maraviglio come il signor
Marchese... possa credere a certe calunnie!
</p>

<p>
<span class="smcap">Gust.</span> Calunnie!?... Perchè?!... Prima d'ogni altra
cosa, si cercava di dissipare certe voci... di certi
prestiti dati a grosso interesse... co' danari del
Principe... dunque niente di male!... E poi ho fatto
una piccola inchiesta per mio conto.... e il <i>compiacente
cugino</i> della cambiale... potrebbe... nel caso....
</p>

<p>
<span class="smcap">Tomm.</span> Insomma, cosa vuole che le dica?... Dal momento
che anche lei, per altro, non ci trova niente
di male....
</p>

<p>
<span class="pagenum"><a id="Page_8"></a>[8]</span>
<span class="smcap">Gust.</span> E le cinque mila lire?...
</p>

<p>
<span class="smcap">Tomm.</span> Ebbene... sì... farò il possibile!
</p>

<p>
<span class="smcap">Gust.</span> Sono parole un po' troppo vaghe!... Mi occorrono
questa sera.
</p>

<p>
<span class="smcap">Tomm.</span> <i>(spaventato)</i> Questa sera?!
</p>

<p>
<span class="smcap">Gust.</span> Già... altrimenti dovrei cavarmi il capriccio di
parlare al Principe di quel tal sequestro... non
foss'altro per sapere se, anche lui, è del nostro
parere circa il... <i>niente di male</i>!...
</p>

<p>
<span class="smcap">Tomm.</span> Ebbene... signor Marchese... a questa sera!...
</p>

<h3>
SCENA III.
</h3>

<p>
<i><b>Esther</b>, con <b>Enrichetto</b>, dalla destra, attraversa
la scena verso la sinistra. — Ambrogio e Giacomo
portano l'occorrente per servire il caffè, deponendo
tutto sulla tavola in fondo. — <b>Detti</b>.</i>
</p>

<p class="pad2">
<span class="smcap">Gust.</span> <i>(a Tomm.)</i> Oh, la bella Esther!... <i>(salutandola)</i>
Madamigella... come va il mio cuginetto?
</p>

<p>
<span class="smcap">Esth.</span> <i>(saluta Gustavo con civetteria e con affettata pronunzia
francese)</i> Sempre bene, signor Marchese.
</p>

<p>
<span class="smcap">Gust.</span> <i>(accarezzando Enrichetto)</i> Lo accompagna dal
nonno?
</p>

<p>
<span class="smcap">Esth.</span> <i>(sorridendo)</i> Tutte le sere... alle frutta... La signora
Duchessa... non lo vuole a tavola... prima...
</p>

<p>
<span class="smcap">Gust.</span> Perchè Enrichetto è cattivo! <i>(prendendolo in
braccio)</i> Dammi un bacio, birichino. <i>(resta in
disparte con Enrichetto)</i>.
</p>

<p>
<span class="smcap">Tomm.</span> <i>(a Esther, in maniera che odano i servi)</i> Madamigella...
una parola...
</p>

<p>
<span class="smcap">Esth.</span> <i>(rispettosa)</i> Mi comandi, signor Tommaso...
</p>

<p>
<span class="smcap">Amb.</span> <i>(a Giacomo)</i> Ora tocca a madamigella!...
</p>

<p>
<span class="smcap">Tomm.</span> Lei è uscita oggi in carrozza?!
</p>

<p>
<span class="pagenum"><a id="Page_9"></a>[9]</span>
<span class="smcap">Esth.</span> <i>(con calma)</i> Per ordine della signora Duchessa...
</p>

<p>
<span class="smcap">Tomm.</span> <i>(c. s.)</i> E... ha fatto correre, per due ore, sotto
l'acqua... una pariglia di ottomila lire!
</p>

<p>
<span class="smcap">Esth.</span> Dovevo sbrigare tante... commissioni!
</p>

<p>
<span class="smcap">Tomm.</span> Ragione di più per andare a piedi... o in vettura
da nolo!...
</p>

<p>
<span class="smcap">Esth.</span> Ma la signora Duchessa...
</p>

<p>
<span class="smcap">Tomm.</span> <i>(pronunziando forte le parole)</i> La signora Duchessa
può far quello che vuole... ma lei, per girare
Roma, non ha bisogno d'una pariglia inglese!...
</p>

<p>
<span class="smcap">Esth.</span> <i>(con ira mal repressa)</i> Sta bene... un'altra volta
anderò a piedi....
</p>

<p>
<span class="smcap">Tomm.</span> <i>(con durezza)</i> Ha preparato quella nota?
</p>

<p>
<span class="smcap">Esth.</span> Sì... eccola!... <i>(gli dà una carta con atto dispettoso)</i>.
</p>

<p>
<span class="smcap">Amb.</span> <i>(piano a Giac.)</i> Ci ho tanto gusto!... M'ha fatto
prendere tanta di quell'acqua... la signorina!
</p>

<p>
<span class="smcap">Tomm.</span> <i>(s'avvicina a Esther, fingendo di leggere la nota,
e le dice piano)</i> Sei in collera?...
</p>

<p>
<span class="smcap">Esth.</span> <i>(con malumore)</i> Lo domandi?!... Certo!... Perchè
questa scena?...
</p>

<p>
<span class="smcap">Tomm.</span> <i>(c. s.)</i> Era necessaria!... Ambrogio ha fatto la
spia... e il Duca è furioso, perchè hai fatto bagnare
i suoi cavalli...
</p>

<p>
<span class="smcap">Esth.</span> <i>(guardando i servi — a Tommaso con malizia)</i>
Allora... alza pure la voce... ma farai pagare dal
Duca una <i>toilette</i> di più!...
</p>

<p>
<span class="smcap">Tomm.</span> <i>(ridendo)</i> Questo s'intende!
</p>

<p>
<span class="smcap">Esth.</span> <i>(c. s.)</i> E... quanto ad Ambrogio...
</p>

<p>
<span class="smcap">Tomm.</span> Al primo bicchiere che rompe... avrà il fatto
suo!... <i>(ridono tutt'e due. — Poi Tommaso ripiglia
un contegno severo)</i> Va bene... <i>(forte, mettendo in
tasca la nota)</i> domani sarà pagata.
</p>

<p>
<span class="smcap">Esth.</span> <i>(riprendendo il bambino)</i> Signorino... andiamo...
<span class="pagenum"><a id="Page_10"></a>[10]</span>
Signor Marchese... <i>(via, con Enrichetto a sinistra.
I servi s'allontanano dalla Galleria)</i>.
</p>

<h3>
SCENA IV.
</h3>

<p class="center">
<i><b>Gustavo</b> e <b>Tommaso</b>; poi un <b>Servo</b>.</i>
</p>

<p class="pad2">
<span class="smcap">Gust.</span> <i>(seguendo Esther con lo sguardo)</i> È bella questa
ragazza?!... Un vero bijou!... E ci vuole un bel
cuore a trattarla come fa lei... con tanta severità!
</p>

<p>
<span class="smcap">Tomm.</span> L'ho messa io in casa del Principe... e... capirà...
ci tengo che mi faccia onore... Il signor
Duca è così tenero per i suoi cavalli!
</p>

<p>
<span class="smcap">Gust.</span> <i>(con malizia)</i> Ah, dunque, l'ha messa lei in
questa casa?!... Bravo!... Si vede proprio che lei
ha un buon gusto in fatto di belle donnine....
Ma... già... tutti sanno... che lei....
</p>

<p>
<span class="smcap">Tomm.</span> <i>(protestando)</i> Ah, signor Marchese... questo
poi!.. Ma via... alla mia età!... Oh, davvero che
il mondo è proprio cattivo!
</p>

<p>
<span class="smcap">Gust.</span> Calunnie anche queste, eh?!.. Come quella del
sequestro?! —
</p>

<p>
<span class="smcap">Tomm.</span> <i>(mortificato)</i> Signor Marchese....
</p>

<p>
<span class="smcap">Gust.</span> Animo... via!... Come vuole che certe cose non
le sappia io... io che sono amatore del genere...
come lei!... E anche in questo... non c'è nulla
di male!... Si può metter la mano sul fuoco, che
anche il Principe direbbe così.... Lui che.... ancora
alla sua età... malgrado gl'impicci del famoso
quartiere che sta costruendo... malgrado la
sua serietà... lasciamola lì!... Del resto, ognuno
ha la propria vocazione... Mio cugino, per esempio,
va matto per i cavalli!... Bisognava vederlo a
<span class="pagenum"><a id="Page_11"></a>[11]</span>
Londra... e a Parigi!... Ed è curiosa come le
passioni s'appiccicano!... Anche mia moglie... a
star con lui... ha preso la stessa mania!... Di
giorno... nelle scuderie... o alle Corse... di sera,
al Circo!
</p>

<p>
<span class="smcap">Tomm.</span> <i>(con malizia)</i> Sarà stata una vera penitenza per
lei?!
</p>

<p>
<span class="smcap">Gust.</span> Oh, per me, di giorno... mi ci pigliavano... ma
di sera!... Ah, quella Parigi!... che città!... che
donnine!... C'è mai stato lei?
</p>

<p>
<span class="smcap">Tomm.</span> Pur troppo, no!... E... ora... alla mia età!...
</p>

<p>
<span class="smcap">Gust.</span> Avesse cent'anni... ci vada prima di morire!
</p>

<p>
<span class="smcap">Tomm.</span> <i>(ridendo)</i> Dunque, da quelle parti, signor Marchese,
nessuna scarsità di prodotti?!
</p>

<p>
<span class="smcap">Gust.</span> Ah, no!... al contrario!... Ma la ricerca dell'articolo
«Parigi»... per l'esportazione e il consumo
interno.... è tanta... che la merce autentica
non ha più prezzo....
</p>

<p>
<span class="smcap">Tomm.</span> Ci saranno sempre i prodotti falsificati... per le
piccole borse!
</p>

<p>
<span class="smcap">Gust.</span> Americane.... spagnuole.... russe.... tedesche....
italiane... molte italiane!... con etichetta francese,
s'intende!... A che servirebbe, del resto, l'insegnamento
di questa lingua nelle nostre scuole magistrali?...
Il Governo, che improvvisa tante maestre...
per non pagarle... almeno apre loro così
una... carriera proficua! <i>(ridono; poi Tommaso,
vedendo entrare Riccardo, saluta e s'allontana,
dando ordini al servo).</i>
</p>

<p>
<span class="pagenum"><a id="Page_12"></a>[12]</span>
</p>

<h3>
SCENA V.
</h3>

<p class="center">
<i><b>Riccardo</b>, in frak, dalla Galleria, introdotto da un
servo. — <b>Detti</b>.</i>
</p>

<p class="pad2">
<span class="smcap">Ricc.</span> Oh, Marchese, ben tornato! <i>(si danno la mano)</i>.
</p>

<p>
<span class="smcap">Gust.</span> Arrivai ieri.... Venni subito per vederti... ma
non eri in Ufficio....
</p>

<p>
<span class="smcap">Ricc.</span> Ero sul lavoro....
</p>

<p>
<span class="smcap">Gust.</span> Ebbene, eccoti qui!... Sei dunque contento d'aver
lasciato il nuovo mondo per il vecchio?!...
Dimmelo francamente... perchè, avendoti proposto
la Direzione della nostra Società... e fatto
accettare da essa... non vorrei aver rimorsi!
</p>

<p>
<span class="smcap">Ricc.</span> Rimorsi!?... Tu scherzi!... Eh, via!... Fosse
stata la mia rovina, tu non ci avresti colpa! — Non
forse ti parlai... fino alla noja... della nostalgia
invincibile, che m'aveva preso dopo sei
anni di vita americana!?... Ma già... noi Italiani
siamo tutti così!... Non possiamo star lontani dal
nostro paese.... E... poi... quando ci si torna....
</p>

<p>
<span class="smcap">Gust.</span> Ebbene... quando ci si torna!? —
</p>

<p>
<span class="smcap">Ricc.</span> La vita è fatta così.... Ciò che non si ha... par
sempre più bello!... E... poi....
</p>

<p>
<span class="smcap">Gust.</span> E poi!? —
</p>

<p>
<span class="smcap">Ricc.</span> Vuoi che ti dica, l'idea, che mi son fatta in
questi otto mesi... dacchè sono qui?... È questa...
che gli Americani sbagliano quando vogliono
scimmiottare gli Europei.... e noi sbagliamo quando
vogliamo scimmiottare gli Americani!... Laggiù
vanno matti per le nostre anticaglie... noi,
diventiamo così per le loro enormi imprese... per i
loro affari colossali!... E qui... son capitato proprio
<span class="pagenum"><a id="Page_13"></a>[13]</span>
nel mondo più adatto... a osservare questa...
pazzia!
</p>

<p>
<span class="smcap">Gust.</span> Vuoi dire!?
</p>

<p>
<span class="smcap">Ricc.</span> Voglio dire questo mondo di patrizj romani....
de' parrucconi che vogliono posare a Jankee!...
Oh, che gente!... Loro... voler fare delle imprese
americane... come questa di costruire una
città come Roma!... Ma dovranno contentarsi di
figurare come decorazioni de' loro vecchi palazzi...
de' loro vecchi ambienti!
</p>

<p>
<span class="smcap">Gust.</span> Il male si è... mio caro... che non lo hanno potuto!...
</p>

<p>
<span class="smcap">Ricc.</span> Anche questo è vero!... La borghesia americana...
da per tutto... li aveva superati in ricchezza...
ed essi... per la solita albagia della superiorità...
si son lasciati tentare a gettarsi a capo
fitto nel mondo degli affari... Credevano di raddoppiare
i proprj patrimonj... e vi lasciano, invece,
le penne!
</p>

<p>
<span class="smcap">Gust.</span> Dunque, gli affari della nostra Società... van
male!?...
</p>

<p>
<span class="smcap">Ricc.</span> Non dico questo... ma bene neppure!... Basta...
speriamo!... <i>(pausa)</i> Fatto sta che... in otto mesi
che sono qui... io non ho potuto ancora veder
bene nelle cose... Oh, che amministrazione!... Un
labirinto!... E quanti ostacoli!... La politica... e il
Governo... entrano da per tutto!... Questo Principe
romano.... che ha voluto fare il Costruttore in
grande... ha fatto le cose da Principe... e non da
costruttore!... Ci vuol altro!... E tutti gli hanno
mangiato addosso!... Figurarsi!... Una Società impegnata
per 20 milioni... con tutte le azioni emesse....
È in mano di chi!?... Otto milioni spariti
nelle fondamenta... cioè... no... nelle tasche di uomini
<span class="pagenum"><a id="Page_14"></a>[14]</span>
politici... per procurarsi l'appoggio governativo...
caso mai... o per contrarre prestiti onerosi,
co' quali far fronte a' mancati pagamenti
degli azionisti!... Otto milioni!... <i>(breve pausa)</i>. A
proposito... anche tu hai delle azioni?
</p>

<p>
<span class="smcap">Gust.</span> <i>(imbarazzato)</i> Sì....
</p>

<p>
<span class="smcap">Ricc.</span> E... devi ancora i due ultimi pagamenti... mi
pare?
</p>

<p>
<span class="smcap">Gust.</span> Sì!... <i>(rinfrancandosi)</i> E pagherò!... ma... caspita...
con te posso parlar schietto... pagherò
quando tu mi potrai assicurare....
</p>

<p>
<span class="smcap">Ricc.</span> Oh! te lo ripeto... per ora non c'è nulla di minaccioso...
e se non saltano fuori magagne... mi
capisci?... spero di condurre le cose a buon porto...
</p>

<p>
<span class="smcap">Gust.</span> Benissimo!... E se saltano fuori?!
</p>

<p>
<span class="smcap">Ricc.</span> Oh, non lo credo!
</p>

<p>
<span class="smcap">Gust.</span> E neppur io!... Ma... quando si hanno pochi danari
come me... che, per fare que' pagamenti,
sarei proprio costretto a gravi sacrificj... tu comprenderai
che ci vorrebbe almeno una certa sicurezza...
un'intiera fiducia....
</p>

<p>
<span class="smcap">Ricc.</span> E tu non l'hai?!
</p>

<p>
<span class="smcap">Gust.</span> Sì... in te... nel Principe!... Ma... capirai... ci
sono degli altri...
</p>

<p>
<span class="smcap">Ricc.</span> Chi!?
</p>

<p>
<span class="smcap">Gust.</span> Io non ho peli sulla lingua... con te, specialmente!...
Non ti parlo di Maurizio, che si occupa
solo di cavalli... o di caccia!... Fabrizio, per esempio!...
Ah, questa è una volpe fina!... Ma per
quanto fino sia lui... io non son tanto gonzo da
credere che... lui... il cadetto... non abbia profittato
di questa bella occasione di maneggiar milioni...
per rifarsi delle nostre leggi... patrizie!...
La volpe spende e spande... e... in somma... io
<span class="pagenum"><a id="Page_15"></a>[15]</span>
farò... sì... i miei due pagamenti... ma, prima,
fammi tu un gran favore.... Fruga... fruga bene...
specialmente negli scartafacci de' primi contratti...
e... poi... ne riparleremo!
</p>

<p>
<span class="smcap">Ricc.</span> Bah!... Come vuoi....
</p>

<p>
<span class="smcap">Gust.</span> Grazie!... E in premio... voglio darti un consiglio...
perchè vedo che sei nella buona strada per
giudicare il nostro patriziato... e vorrei affrettare
la tua educazione definitiva!... Noi... in somma...
siamo un vecchio mondo in isfacelo di giocatori...
di oziosi... di scettici... di donnajuoli...
d'ignoranti... d'ignoranti, sopra tutto!... I nostri
avi, almeno, avevano qualche gusto d'arte... noi
neppur questo!... Dimmi quanti patrizj, oggi,
spendono una infinitissima parte delle loro rendite
per comprare una statua... un quadro... de'
libri!?... Molta vernice... spesso nera... per coprire le
macchie... ma sotto!... <i>(pausa)</i> Gli uomini migliori...
come il vecchio Principe... sono delle nullità... che
vorrebbero far l'Ercole degli affari!... Il solo vero
gentiluomo sono ancora io... credimi... modestia
in tasca... perchè io, almeno, non fo l'ipocrita!...
Sono uno scavezza collo... e non la pretendo a
gran Costruttore... o a modello di nessuno!...
Quanto alle nostre dame... avendo l'abitudine di
confessarsi spesso... hanno sempre qualche cosa...
di nuovo... da dire al confessore!... Osa tutto con
esse!... Non far mai l'ingenuo... perchè questa è
la sola colpa che non ti perdonerebbero mai!
</p>

<p>
<span class="smcap">Ricc.</span> <i>(sorridendo)</i> Oh, che scettico!
</p>

<p>
<span class="pagenum"><a id="Page_16"></a>[16]</span>
</p>

<h3>
SCENA VI.
</h3>

<p>
<i><b>Silvia</b>, da sinistra, e detti. — Poi, il <b>Comm.<sup>re</sup> Ottavi</b>
e il <b>Conte Sereni</b>, pure da sinistra: <b>Fabrizio</b>,
<b>Elena</b>, <b>Gabriella</b>, <b>Maurizio</b>, <b>Esther</b>, con
<b>Enrichetto</b>; da ultimo, il <b>Principe</b>. — Gli uomini
sono in frak, le donne in «toilette» di sera. — <b>Giacomo</b>
e <b>Ambrogio</b> servono il caffè.</i>
</p>

<p class="pad2">
<span class="smcap">Ott.</span> <i>(a Sereni)</i> Sicchè, caro collega... lei si trova
all'opposizione?!...
</p>

<p>
<span class="smcap">Ser.</span> No... ma mi preoccupa il pensiero di aver contro
il Governo nelle elezioni.
</p>

<p>
<span class="smcap">Ott.</span> Come?!... Temete d'esser battuto... ne' vostri
feudi?!
</p>

<p>
<span class="smcap">Ser.</span> Oh! non per questo... ma per la spesa...
</p>

<p>
<span class="smcap">Gust.</span> <i>(ironico)</i> Sereni ha ragione.... Gli elettori campagnoli
sono diventati così avidi, così ingordi...
che, se continua, tra qualche anno... un povero
possidente dovrà rovinarsi del tutto per andar
alla Camera.
</p>

<p>
<span class="smcap">Ser.</span> Proprio così!... L'ultima elezione, con l'appoggio
del Governo, m'è costata 5000 lire.... Figurarsi
se lo avessi avuto contro!
</p>

<p>
<span class="smcap">Gust.</span> Non bastavano 5000!... Eh, caro conte, gli elettori
hanno capito oramai... che dagli eletti non
possono sperar nulla... e procurano di rifarsene
sopra i candidati!... È sempre un benefizio... il
solo forse.... <i>(ridono, e formano un gruppetto)</i>.
</p>

<p>
<span class="smcap">Esth.</span> <i>(accompagna Enrichetto da Silvia, che lo bacia)</i>.
</p>

<p>
<span class="smcap">Ott.</span> <i>(al Sereni)</i> E lei vorrebbe!...
</p>

<p>
<span class="smcap">Ser.</span> Che il Ministero conoscesse i miei sentimenti...
i quali....
</p>

<p>
<span class="pagenum"><a id="Page_17"></a>[17]</span>
<span class="smcap">Ott.</span> Eh.... eh!... Ma se gli vota contro?
</p>

<p>
<span class="smcap">Ser.</span> Non posso per ora staccarmi dagli amici!
</p>

<p>
<span class="smcap">Ott.</span> Io, allora, cercherò di far capire che la sua assenza....
</p>

<p>
<span class="smcap">Gust.</span> <i>(continuando)</i> È un colpo di mano dato per
tener su la baracca!... Il sistema è buono... ed è
vecchio quanto la Chiesa... che ha introdotto l'astinenza...
parlamentare tra le virtù... <i>(ridono, e si
uniscono in gruppo, verso il fondo, con Elena, Gabriella
e altri, prendendo il caffè)</i>.
</p>

<p>
<span class="smcap">Sil.</span> <i>(dopo aver baciato Enrichetto, che ha presso di sè)</i>
Va', carino... dà un bacio anche al babbo!... <i>(Esther
accompagna il bambino da Maurizio, che lo bacia:
Maurizio non restituisce il bacio; poi fa cenno a
Esther di condurlo via. — Esther via, a destra, con
Enrichetto. — Questa azione dev'esser fatta in vista
del pubblico, durante le battute che seguono)</i>.
</p>

<p>
<span class="smcap">Ricc.</span> <i>(a Silvia)</i> Il signor Duca è qui?
</p>

<p>
<span class="smcap">Sil.</span> <i>(indicando Maurizio)</i> Sì.... Non lo conosce?
</p>

<p>
<span class="smcap">Ricc.</span> Non ancora!... Prima che il Duca si recasse a
Parigi... non ebbi occasione di trovarmi con lui...
e ignoravo che fosse già ritornato.
</p>

<p>
<span class="smcap">Sil.</span> Da ieri... <i>(chiamando)</i> Maurizio!... <i>(Maurizio si
stacca dal bambino, e si avanza. — Silvia gli presenta
Riccardo)</i> L'Ingegnere Riccardo Salvetti....
</p>

<p>
<span class="smcap">Maur.</span> <i>(con cortesia, dandogli la mano)</i> Sono molto lieto
di conoscere personalmente il Direttore della nostra
Società.... Mio padre... e mio fratello... m'han
fatto i migliori elogi di lei.... Io, a dire il vero,
non m'intendo affatto di costruzioni... anzi...
credo che certe cose bisogni lasciarle fare a chi
c'è nato... ma ho sempre avuto un debole per
l'arte... specialmente per l'architettura.... Ebbene,
ho veduto qualche cosa sua... e... davvero... m'è
parsa di ottimo gusto....
</p>

<p>
<span class="pagenum"><a id="Page_18"></a>[18]</span>
<span class="smcap">Gust.</span> <i>(a Riccardo)</i> Per bacco!... Complimenti, mio
caro!... Un elogio simile da parte del Presidente
della Società artistica....
</p>

<p>
<span class="smcap">Maur.</span> <i>(ridendo)</i> Perchè compro qualche quadro...
</p>

<p>
<span class="smcap">Gust.</span> Bello però.... che il Principe padre.... naturalmente...
confina in soffitta... perchè non deturpi
la «Galleria» de' nostri avi!... <i>(ridono)</i>
</p>

<p>
<span class="smcap">Princ.</span> <i>(entrando e andando verso Riccardo. — Maurizio
saluta Riccardo, e s'allontana)</i>. Caro Ingegnere....
Ebbene, che nuove?
</p>

<p>
<span class="smcap">Ricc.</span> Eccellenti, signor Principe....
</p>

<p>
<span class="smcap">Princ.</span> Davvero!?... Sentiamo... sentiamo!
</p>

<p>
<span class="smcap">Ricc.</span> Ho parlato alla persona che lei sa... e pare proprio
che la Banca Nazionale... finalmente... ci accorderà
un credito di due milioni....
</p>

<p>
<span class="smcap">Princ.</span> Proprio!?
</p>

<p>
<span class="smcap">Ricc.</span> Io spero di concludere la cosa domattina.
</p>

<p>
<span class="smcap">Princ.</span> Oh, ma questa è una grande notizia!... Hanno
udito, signori?... <i>(tutti s'avvicinano)</i>. La Banca
viene finalmente in nostro ajuto... <i>(movimento di
soddisfazione in tutti, ed esclamazioni in concerto)</i>
Ora, la costruzione del Quartiere è assicurata....
<i>(approvazioni generali)</i>.
</p>

<p>
<span class="smcap">Ricc.</span> Non del tutto.... Restano ancora molte difficoltà
da superare.
</p>

<p>
<span class="smcap">Fabr.</span> <i>(con calore, incoraggiato dalle approvazioni di
Gustavo, dell'Ottavi e del Sereni)</i>. La discesa vertiginosa
de' valori immobiliari era inevitabile e
necessaria.... Eravamo saliti troppo... dando a' terreni...
e alle case un valore fittizio.... Ora, ritorna
l'equilibrio.... Non è possibile discendere di più!...
La rovina de' primi costruttori imprudenti...
salva gli altri più avveduti.
</p>

<p>
<span class="smcap">Ricc.</span> Giova sperarlo... ma non è certo!
</p>

<p>
<span class="pagenum"><a id="Page_19"></a>[19]</span>
<span class="smcap">Fabr.</span> Oh, l'avvenire è per noi!... Lasci che il Quartiere
Lanfranchi sia finito... e... poi... vedrà.
</p>

<p>
<span class="smcap">Princ.</span> <i>(esaltandosi a mano a mano)</i> Finito!?.... Vivrò
io abbastanza per vederlo? Mi pare un
sogno!... Da principio non volevo saperne... e...
poi... mi ci sono appassionato fino all'esaltazione!...
Vado tutti i giorni a girare per i
cantieri.... Quando li vedo deserti... mi prende
una stretta al cuore... come se fossi colpito da
una sventura domestica!... Che pena il vedere
quelle fabbriche interrotte... quegli istrumenti di
lavoro inerti!... Ma che gioja quando il cantiere
è popolato da centinaja di lavoratori!... Quel lavorìo
continuo mi elettrizza!... Lo spettacolo di
tutta quell'attività umana... di tanta forza e di
tante energie associate insieme per costruire una
nuova Città... mi fa l'effetto d'un'ondata di sangue
nuovo che entra nelle mie vene... e mi ringiovanisce....
<i>(esaltato)</i> Il quartiere Lanfranchi!...
Ingegnere, me lo faccia vedere popolato... e io
morrò contento!
</p>

<p>
<span class="smcap">Ott.</span> Che entusiasmo!
</p>

<p>
<span class="smcap">Ser.</span> Che fede!
</p>

<p>
<span class="smcap">Gust.</span> Che vigore!... E si dice vecchio!
</p>

<p>
<span class="smcap">Ricc.</span> Farò tutto il possibile.... ma le mie sole forze
non bastano!
</p>

<p>
<span class="smcap">Fabr.</span> E non siamo tutti con lei?!
</p>

<p>
<span class="smcap">Ott.</span> Certamente!
</p>

<p>
<span class="smcap">Fabr.</span> La nostra opera, Ingegnere....
</p>

<p>
<span class="smcap">Ott.</span> La mia influenza....
</p>

<p>
<span class="smcap">Gust.</span> E il mio concorso....
</p>

<p>
<span class="smcap">Fabr.</span> Non le mancheranno mai!
</p>

<p>
<span class="smcap">Princ.</span> <i>(e tutti gli altri)</i> Ci conti!... ci conti!... <i>(si uniscono
a Riccardo, insieme con Gabriella e
<span class="pagenum"><a id="Page_20"></a>[20]</span>
Maurizio — ritirandosi nel fondo e continuano a parlare. — Scena
tra Silvia ed Elena. — Il Principe sta
con loro; ma, poi, osservando Silvia ed Elena, si
accorge dell'alterco tra le due donne, e s'avvicina
per interromperlo)</i>.
</p>

<p>
<span class="smcap">Elena.</span> <i>(a Silvia)</i> Fabrizio trionfa!... Tutti si esaltano
alle sue idee... a' suoi disegni... e tu... già così
fiera avversaria... taci!?... Saresti forse... convertita
alle sue idee?
</p>

<p>
<span class="smcap">Sil.</span> No!
</p>

<p>
<span class="smcap">Elena.</span> E, allora, perchè non lo combatti?... Tu sola
puoi ancora guarire mio Zio dalla sua follia... e
io ti consiglio a non perder tempo... e a tentare
tutti i mezzi... per farlo rinsavire!...
</p>

<p>
<span class="smcap">Sil.</span> <i>(sospettosa, cercando indovinare il pensiero di Elena)</i>
A quale scopo mi dici tutto questo?!
</p>

<p>
<span class="smcap">Elena.</span> Per salvare quello che non è ancora perduto!
</p>

<p>
<span class="smcap">Sil.</span> <i>(con ironia)</i> A favore di chi?
</p>

<p>
<span class="smcap">Elena.</span> <i>(turbata, e simulando schiettezza)</i> Di te.... di
tuo figlio!... Fabrizio spinge il Principe alla rovina...
e chi ne subirà le conseguenze, sarete voi
due!... Pensaci!... Io lo dico per tuo bene....
</p>

<p>
<span class="smcap">Sil.</span> <i>(c. s.)</i> Ti sta tanto a cuore il nostro avvenire?
</p>

<p>
<span class="smcap">Elena.</span> <i>(c. s.)</i> Ma... certo!
</p>

<p>
<span class="smcap">Sil.</span> Ebbene, rassicurati... Non c'è nulla da temere!...
Io ho dieci mila scudi di rendita... e mio figlio,
oltre questi, troverà sempre qualche briciola della
sostanza di Maurizio....
</p>

<p>
<span class="smcap">Elena.</span> Ma Maurizio stesso....
</p>

<p>
<span class="smcap">Sil.</span> <i>(sempre più eccitata)</i> Non corre pericolo, lo sai!...
Il Principe è padrone di gettar via le rendite...
ma non può toccare il capitale... e questo è così
ingente, che, anche pagando i debiti del padre,
rimarrà sempre a... tuo cugino... quanto basta per
<span class="pagenum"><a id="Page_21"></a>[21]</span>
fare molti viaggi a Parigi... Solo dovrà attendere...
e costringere a pazientare... ha troppa furia di
spendere 5000 lire l'anno!
</p>

<p>
<span class="smcap">Elena.</span> <i>(risentita)</i> Cosa vuoi dire? Non ti capisco!
</p>

<p>
<span class="smcap">Sil.</span> <i>(c. s.)</i> Proprio?!
</p>

<p>
<span class="smcap">Elena.</span> <i>(alzando la voce)</i> No!... non voglio comprenderti!...
Se ho parlato, è stato solo nel tuo interesse!
</p>

<p>
<span class="smcap">Sil.</span> <i>(con riso sarcastico)</i> È perchè ti duole... che mio
suocero getti in pazze imprese quel danaro che
Maurizio impiegherebbe così bene?!
</p>

<p>
<span class="smcap">Elena.</span> <i>(scattando)</i> Silvia!
</p>

<p>
<span class="smcap">Princ.</span> <i>(interrompendole, piano, con vivacità)</i> Silenzio!...
Vi osservano!... <i>(breve azione. — Elena e Silvia si
frenano sotto lo sguardo severo del Principe. — Elena
s'allontana, e s'avvicina al gruppo, nel
fondo)</i>.
</p>

<p>
<span class="smcap">Princ.</span> <i>(con dolcezza, a Silvia)</i> Silvia, frénati... te ne
prego!... Non facciamo scandali!
</p>

<p>
<span class="smcap">Sil.</span> <i>(piano)</i> È lei!... Viene qui a provocarmi!
</p>

<p>
<span class="smcap">Princ.</span> <i>(c. s.)</i> Non rispondere!
</p>

<p>
<span class="smcap">Sil.</span> E dovrò subire....
</p>

<p>
<span class="smcap">Princ.</span> No, no!... Penserò io a imporle rispetto... ma
è mia nipote!... Forse tu l'accusi a torto... e suo
marito è là... <i>(accennando Gustavo)</i> Una tua parola...
uno sgarbo... potrebbe essere la scintilla....
Pensa alle conseguenze... e sii prudente... per me...
te ne prego! <i>(sono interrotti da Gustavo)</i>.
</p>

<p>
<span class="smcap">Gust.</span> <i>(a Silvia)</i> Cugina, andate al Costanzi sta sera?
</p>

<p>
<span class="smcap">Sil.</span> No!
</p>

<p>
<span class="smcap">Gust.</span> Allora, se non ne avete già disposto, dovreste
cedere il vostro palco alla signora Ottaviani!
</p>

<p>
<span class="smcap">Sil.</span> <i>(alzandosi, e andando verso Gabriella)</i> Con tutto
il piacere.
</p>

<p>
<span class="pagenum"><a id="Page_22"></a>[22]</span>
<span class="smcap">Gabr.</span> <i>(lieta)</i> Davvero?
</p>

<p>
<span class="smcap">Sil.</span> Perchè no?... Sta sera... e tutte le volte che lo
desideri.
</p>

<p>
<span class="smcap">Gabr.</span> Sei troppo buona... ma proprio non posso giovarmi
della tua cortesia... Mio marito non ama
molto il teatro... e, poi, dice di essere stanco....
</p>

<p>
<span class="smcap">Princ.</span> <i>(all'Ottav.)</i> Oh, Commendatore... non è permesso
rifiutare un piccolo svago a una signora gentile
come la sua!
</p>

<p>
<span class="smcap">Ott.</span> Cosa vuole?!... Domattina ho due commissioni...
e devo ancora studiare le proposte del Ministro....
</p>

<p>
<span class="smcap">Princ.</span> Le studieremo insieme al Costanzi... vengo anch'io...
Durante gl'intermezzi terremo compagnia
alla signora... e... mentre cantano, passeggeremo
ne' corridoj, dicendo male del Governo.... A lei,
come deputato ministeriale, ciò deve far piacere.
</p>

<p>
<span class="smcap">Ott.</span> <i>(ridendo)</i> Moltissimo!
</p>

<p>
<span class="smcap">Princ.</span> Allora, non l'annojerà!...
</p>

<p>
<span class="smcap">Ott.</span> Dunque, è stabilito!... Anche lei passa all'estrema
sinistra?
</p>

<p>
<span class="smcap">Princ.</span> No!... Resto nel mio partito...
</p>

<p>
<span class="smcap">Ser.</span> Quale?!
</p>

<p>
<span class="smcap">Princ.</span> Quello de' malcontenti... che comprende tutti
i settori della camera!... <i>(tutti ridono, e prendono
congedo da Silvia che accompagna Gabriella sino
fuori della Galleria. — Maurizio, dopo aver salutato
Gabriella, entra a sinistra; poi, esce subito
col «paletot» il cappello in testa e il bastone. — Gli
altri escono dalla Galleria. — Silvia rientra e ferma
Maurizio)</i>.
</p>

<p>
<span class="smcap">Sil.</span> Fermatevi!... Ho da parlarvi.
</p>

<p>
<span class="smcap">Maur.</span> <i>(contrariato)</i> Che cosa dovete dirmi?
</p>

<p>
<span class="smcap">Sil.</span> <i>(con collera sorda)</i> Non voglio... intendete bene...
non voglio... che Elena venga più qui!
</p>

<p>
<span class="pagenum"><a id="Page_23"></a>[23]</span>
<span class="smcap">Maur.</span> Ah, è per questo?!... Ditelo a lei... o a mio
padre.... Lui invita i parenti.... <i>(per andarsene)</i>.
</p>

<p>
<span class="smcap">Sil.</span> <i>(con forza)</i> Lo dico a voi!... L'inverno scorso
ho tollerata la sua presenza... perchè così voleva
il Principe... e perchè la vostra relazione, nota a
pochi, m'offendeva... ma non m'aveva ancora
esposta al ridicolo!... Oggi, dopo lo scandalo del
vostro viaggio con lei a Londra... e a Parigi...
non lo sopporterò più!
</p>

<p>
<span class="smcap">Maur.</span> <i>(ironico)</i> Davvero?!
</p>

<p>
<span class="smcap">Sil.</span> No!... E se voi volete evitarle delle pubblicità
disgustose... le chiuderete voi stesso le porte del
palazzo....
</p>

<p>
<span class="smcap">Maur.</span> Non lo sperate!
</p>

<p>
<span class="smcap">Sil.</span> <i>(con minaccia)</i> Lo vedremo!
</p>

<p>
<span class="smcap">Maur.</span> Delle minacce?!
</p>

<p>
<span class="smcap">Sil.</span> Perchè no?!... <i>(dopo pausa)</i> Una volta che, nel gentiluomo,
tutto è spento... e nessun sentimento più
vi scuote... vi parlerò di danaro!
</p>

<p>
<span class="smcap">Maur.</span> Cosa volete dire?!
</p>

<p>
<span class="smcap">Sil.</span> Da oltre un anno... avete incassato un milione di lire
per la espropriazione delle case che costituiscono
la mia dote... Dov'è quel danaro?!...
</p>

<p>
<span class="smcap">Maur.</span> Nelle mani di mio padre....
</p>

<p>
<span class="smcap">Sil.</span> <i>(fredda)</i> Bene!... Me lo farete restituire.... Non
voglio che il frutto della mia dote... serva a pagare
le <i>toilettes</i> di Elena!
</p>

<p>
<span class="smcap">Maur.</span> <i>(alza il bastone per percuoterla)</i> Disgraziata!...
</p>

<p>
<span class="smcap">Sil.</span> <i>(che dal primo movimento di Maurizio, prevede
dove sarebbe giunto, con moto rapidissimo, suona
il campanello sulla tavola, che si dovrà udire dal
pubblico)</i>.
</p>

<p>
<span class="pagenum"><a id="Page_24"></a>[24]</span>
</p>

<h3>
SCENA ULTIMA.
</h3>

<p class="center">
<i><b>Ambrogio</b> comparisce dal fondo; poi <b>Esther</b> e
<b>detti</b>.</i>
</p>

<p class="pad2">
<span class="smcap">Sil.</span> <i>(piano a Maurizio, indicando i domestici)</i> Battetemi...
in presenza de' vostri servi!
</p>

<p>
<span class="smcap">Maur.</span> <i>(combattuto, si frena a stento)</i>.
</p>

<p>
<span class="smcap">Sil.</span> <i>(forte, ad Ambrogio)</i> Chiamatemi Esther... La carrozza
del Duca.... <i>(Ambrogio via. — Dopo un momento,
comparisce Esther dalla destra. — Silvia
continua con tono indifferente e aria canzonatoria)</i>.
Intanto, buona notte... e... se andate al Circolo...
giocate poco!...
</p>

<p>
<span class="smcap">Maur.</span> <i>(fremente, vorrebbe parlare; poi, rattenendosi,
esce)</i>.
</p>

<p>
<span class="smcap">Sil.</span> <i>(affranta dalla commozione, si getta sopra una
poltrona)</i> Vile!... vile!... sempre vile!
</p>

<p class="center pad2">
<i>(Cala la tela)</i>
</p>

<p class="pad2 center large">
<span class="smcap">Fine dell'atto Primo</span>
</p>
</div>

<div class="testo">
<p>
<span class="pagenum"><a id="Page_25"></a>[25]</span>
</p>

<h2><i>ATTO SECONDO</i></h2>

<h3>
SCENA I.
</h3>

<p class="center">
<i><b>Ambrogio</b>, <b>Emma</b>, <b>Vittorio</b>.</i>
</p>

<p class="pad2">
<span class="smcap">Amb.</span> Vengano innanzi.... Vado ad avvisare il Principe...
Lo attendano qui... <i>(via)</i>.
</p>

<p>
<span class="smcap">Emma.</span> <i>(guardando attorno)</i>. Lasciami vedere!.... Che
mobili!... Che lusso!... Dio, come devono esser ricchi
e felici... quelli che stanno in questi palazzi!
</p>

<p>
<span class="smcap">Vitt.</span> Per ricchi sì... quanto al <i>felici</i>... meno di noi!
</p>

<p>
<span class="smcap">Emma.</span> E dire che a noi basterebbe il valore della
roba che c'è in una di queste sale per metter su
casa... cinquanta volte!... E non sono felici... dici
tu!?... Bah!... scherzi!... Se io avessi un palazzo
simile... sarei la donna più felice del mondo!
</p>

<p>
<span class="smcap">Vitt.</span> <i>(gajo)</i>. Anche senza di me?!
</p>

<p>
<span class="smcap">Emma.</span> No... no!... <i>(con affetto, scherzosa)</i>. Non sei
anche tu un... bel mobile?!... Se tu fossi ricco,
però... ti amerei ugualmente!...
</p>

<p>
<span class="smcap">Vitt.</span> Ah, sei di buona bocca!
</p>

<p>
<span class="smcap">Emma.</span> E questo Principe com'è?
</p>

<p>
<span class="smcap">Vitt.</span> Lo vedrai!
</p>

<p>
<span class="smcap">Emma.</span> Sono curiosa!... È grande... è piccolo... è vecchio,
eh?!
</p>

<p>
<span class="pagenum"><a id="Page_26"></a>[26]</span>
<span class="smcap">Vitt.</span> Vecchio, sì... e con aria venerabile, mentre ne
ha fatte... e ne fa ancora peggio di Bertoldo!
</p>

<p>
<span class="smcap">Emma.</span> Possibile!?
</p>

<p>
<span class="smcap">Vitt.</span> Ma... già... è il loro modo di vivere!... Capirai...
con tanti danari... abituati da secoli a veder tutti
curvar la schiena dinanzi a loro... essi credono di
valere qualche cosa di più... molto di più... di
tutti gli altri uomini!... Le coscienze son fatte per
loro... le donne son fatte per loro!
</p>

<p>
<span class="smcap">Emma.</span> Una volta... ma adesso!?
</p>

<p>
<span class="smcap">Vitt.</span> Eh, anche adesso!... Una volta le prendevano
con la forza... adesso le comprano!... Si sta tanto
bene quando si è ricchi!... Si può esser tanto felici!...
Non lo dicevi anche tu poco fa!?... E la
donna... si sa bene....
</p>

<p>
<span class="smcap">Emma.</span> Per me, son di quelle che si contentano di
poco!... Oh, ma questo poco almeno... ci vuole!
</p>

<p>
<span class="smcap">Vitt.</span> Per questo mi son determinato... benchè a malincuore...
a condurti qui!... Cosa vuoi?!... Il Principe
m'ha detto due giorni fa: «È vero che
prendi moglie?» — Sì. — «Bene: conducimi la
tua fidanzata uno di questi giorni... voglio far
qualche cosa per voi... e... se vedrò che hai avuto
buon gusto... cercherò di farmi onore nel regalo
di nozze.»
</p>

<p>
<span class="smcap">Emma.</span> E che male c'è in tutto questo?!
</p>

<p>
<span class="smcap">Vitt.</span> Oh, niente!... E, poi, si usa così in casa di
questi grandi signori... e una volta che, per metter
su casa, bisogna aver quattrini... e, per aver
quattrini, bisogna dipender da loro... niente di
male se si può ottenere tutto questo... <i>onestamente</i>!...
E... siccome... dal più al meno... in queste
case... gl'impiegati che hanno moglie, vanno su...
per via... delle vie... così capirai...
</p>

<p>
<span class="pagenum"><a id="Page_27"></a>[27]</span>
<span class="smcap">Emma.</span> Saranno calunnie!
</p>

<p>
<span class="smcap">Vitt.</span> A me basterebbe che fossero... per me!... Ah,
ecco il Principe!
</p>

<h3>
SCENA II.
</h3>

<p class="center">
<i>Il <b>Principe</b>, e detti.</i>
</p>

<p class="pad2">
<span class="smcap">Princ.</span> <i>(entrando, a Vittorio)</i>. È questa la tua fidanzata?
</p>

<p>
<span class="smcap">Vitt.</span> Sì, Eccellenza!
</p>

<p>
<span class="smcap">Princ.</span> <i>(fissando Emma)</i>. Hai proprio buon gusto, briccone!...
Un vero bottoncino di rosa!... <i>(A Emma)</i>
E da quando siete fidanzati?
</p>

<p>
<span class="smcap">Emma.</span> <i>(con un sospiro)</i>. Da due anni, Eccellenza!
</p>

<p>
<span class="smcap">Princ.</span> <i>(ridendo)</i>. Da due anni!... Per bacco!... È un bel
pezzo!
</p>

<p>
<span class="smcap">Emma.</span> Che vuole, Eccellenza!... Aspettavamo sempre...
per isposarci... che Vittorio ottenesse quel benedetto
posto nell'Azienda delle Costruzioni....
</p>

<p>
<span class="smcap">Princ.</span> E... ora... lo ha avuto?
</p>

<p>
<span class="smcap">Emma.</span> Ora... sì... benchè....
</p>

<p>
<span class="smcap">Princ.</span> Benchè... che cosa?
</p>

<p>
<span class="smcap">Emma.</span> A dire la verità, mi vergogno... ma se ho
osato venire a disturbarla... è stato... anzi tutto per
riverirla... sì... ma anche per... un gran favore....
</p>

<p>
<span class="smcap">Princ.</span> Coraggio... coraggio... di' su!...
</p>

<p>
<span class="smcap">Emma.</span> Ecco, vede... gli avevano promesso 120 lire il
mese... e in vece....
</p>

<p>
<span class="smcap">Princ.</span> In vece!?
</p>

<p>
<span class="smcap">Emma.</span> Sono appena 90!?... Capirà....
</p>

<p>
<span class="smcap">Princ.</span> Sicuro che con 90 lire!...
</p>

<p>
<span class="smcap">Emma.</span> Se ella, Eccellenza, potesse fargli un piccolo
aumento....
</p>

<p>
<span class="pagenum"><a id="Page_28"></a>[28]</span>
<span class="smcap">Princ.</span> Io non posso nulla... proprio nulla nella Società....
Anzi, mi guardo bene dal metter lingua, quando
si tratta del <i>personale</i>.... Però, voglio fare qualche
cosa... quello che posso.... Se, per esempio, vi dessi
l'alloggio qui, in palazzo?... Ci sono tante stanze
libere!... Tu potresti intenderti con la guardarobiera
per aver lavoro.... <i>(A Vittorio)</i> Che ne dici?
</p>

<p>
<span class="smcap">Vitt.</span> Grazie, Eccellenza!... ma, pur troppo... io desidererei
che Emma, quando sarà mia moglie, continuasse
a lavorare sì... perchè le mie 90 lire non
bastano... ma a lavorare in casa!... Sa bene... fa
la sarta... e ha una clientela....
</p>

<p>
<span class="smcap">Emma.</span> E... poi... lasciare la mamma sola....
</p>

<p>
<span class="smcap">Princ.</span> <i>(con intonazione un po' asciutta)</i>. Va bene... va
bene... non ne parliamo più! <i>(A Emma)</i> Ti farò
io da compare alle nozze!... Sei contenta?
</p>

<p>
<span class="smcap">Emma.</span> <i>(con gioja)</i>. Oh, Eccellenza!
</p>

<p>
<span class="smcap">Vitt.</span> Principe.... sarebbe un onore troppo grande per
noi!... Ci farebbe troppi invidiosi!... Sa bene, la
gente!...
</p>

<p>
<span class="smcap">Princ.</span> La gente... la gente!... Oh, conosco bene quello
stupido proverbio: «Compare d'anello....»
</p>

<p>
<span class="smcap">Vitt.</span> Oh, non per questo, no!
</p>

<p>
<span class="smcap">Princ.</span> E tu lasciala dire la gente.... allora!... In somma,
farò quel che potrò per esservi utile.... Addio,
carina! <i>(facendo una carezza a Emma)</i>. Un vero
bottone di rosa!... <i>(A Vittorio)</i> Hai proprio avuto
buon gusto, briccone! <i>(li congeda con la mano)</i>.
</p>

<p>
<span class="smcap">Vitt.</span> <i>(piano, Emma, andando via)</i>. Anche la carezza!
</p>

<p>
<span class="smcap">Emma.</span> <i>(piano, a Vittorio)</i> Dovevo fargli uno sgarbo!?...
E il regalo, allora?! <i>(via, con Vittorio, dalla
Galleria)</i>.
</p>

<p>
<span class="pagenum"><a id="Page_29"></a>[29]</span>
</p>

<h3>
SCENA III.
</h3>

<p class="center">
<i><b>Maurizio</b>, dalla sinistra; e il <b>Principe</b>.</i>
</p>

<p class="pad2">
<span class="smcap">Maur.</span> <i>(entrando, molto serio)</i>. È solo?
</p>

<p>
<span class="smcap">Princ.</span> Sì!... Perchè?
</p>

<p>
<span class="smcap">Maur.</span> Devo parlarle di cosa molto grave!
</p>

<p>
<span class="smcap">Princ.</span> <i>(con tono scherzoso)</i> Oh, che aria solenne!...
<i>(dopo una pausa)</i> Si tratta di danaro?
</p>

<p>
<span class="smcap">Maur.</span> Sì.
</p>

<p>
<span class="smcap">Princ.</span> <i>(dopo un'altra pausa)</i> Il momento non è buono...
ma se hai degli impegni serj!... Sentiamo,
che somma ti occorre?
</p>

<p>
<span class="smcap">Maur.</span> Un milione di franchi!
</p>

<p>
<span class="smcap">Princ.</span> <i>(dando un balzo)</i> Un milione!?... Per che farne?!
</p>

<p>
<span class="smcap">Maur.</span> <i>(serio, e freddamente)</i> Voglio restituire a Silvia
la sua dote!
</p>

<p>
<span class="smcap">Princ.</span> <i>(maravigliato)</i> La dote... a tua moglie?!
</p>

<p>
<span class="smcap">Maur.</span> Silvia non vuole che sia investita nelle operazioni
della nostra Società....
</p>

<p>
<span class="smcap">Princ.</span> <i>(di cattivo umore)</i>. Ci ha pensato troppo tardi!...
Quando ritirai quel danaro, mi diede licenza di
impiegarlo nel modo che avrei creduto migliore!
</p>

<p>
<span class="smcap">Maur.</span> E, ora, ha cambiato idea... e non è dignitoso
per noi contrastarglielo!... Nelle relazioni in cui
ci troviamo con lei.... mi pare umiliante che ella
possa accusarci d'aver abusato di un danaro che
le appartiene....
</p>

<p>
<span class="smcap">Princ.</span> <i>(con vivacità)</i>. Ha torto!... Saprò persuaderla io
stesso che il suo capitale è garantito... e al sicuro
da ogni minaccia!...
</p>

<p>
<span class="smcap">Maur.</span> <i>(freddo, incisivo)</i>. Non si tratta di persuadere...
ma di restituire!...
</p>

<p>
<span class="pagenum"><a id="Page_30"></a>[30]</span>
<span class="smcap">Princ.</span> <i>(con impazienza)</i>. Come?!... Tu dimentichi che
siamo costretti a contrarre degli altri debiti per
non far cessare i lavori?!
</p>

<p>
<span class="smcap">Maur.</span> La Banca vi ha aperto un credito!
</p>

<p>
<span class="smcap">Princ.</span> <i>(c. s.)</i>. Ma non certo per rimborsare la dote di
tua moglie!
</p>

<p>
<span class="smcap">Maur.</span> Se è necessario....
</p>

<p>
<span class="smcap">Princ.</span> <i>(con grande vivacità)</i>. Ma è una cosa assurda,
mio caro!... <i>(vedendo giungere Fabrizio)</i>. Domandalo
a tuo fratello!
</p>

<h3>
SCENA IV.
</h3>

<p class="center">
<i><b>Fabrizio</b>, e <b>detti</b>.</i>
</p>

<p class="pad2">
<span class="smcap">Fabr.</span> <i>(entrando sospettoso)</i>. Che c'è?
</p>

<p>
<span class="smcap">Princ.</span> <i>(con buon umore, lieto d'aver un ajuto)</i>. Silvia
reclama il suo danaro per investirlo... a modo suo...
e Maurizio è di parere che si rimborsi sua moglie,
prendendo un milione alla Banca....
</p>

<p>
<span class="smcap">Fabr.</span> <i>(con moto subitaneo)</i>. È pazzo!
</p>

<p>
<span class="smcap">Maur.</span> <i>(offeso)</i>. Perchè?!
</p>

<p>
<span class="smcap">Fabr.</span> <i>(c. s.)</i>. Una simile proposta non si discute nemmeno!
</p>

<p>
<span class="smcap">Maur.</span> <i>(irritato, a Fabrizio)</i>. Fanne tu una migliore!
</p>

<p>
<span class="smcap">Fabr.</span> Non ne fo alcuna!... Tua moglie aspetterà....
come gli altri... che sia fabbricato il Quartiere...
Allora le daremo un palazzo....
</p>

<p>
<span class="smcap">Maur.</span> <i>(con fermezza)</i>. Essa non vuol saperne delle
vostre fabbriche!... Esige... capisci... il suo danaro...
e io ho il dovere di darglielo!
</p>

<p>
<span class="smcap">Fabr.</span> Tu non le devi niente!... Ha dato a te... e a
nostro padre... regolare procura per amministrare
i suoi beni.
</p>

<p>
<span class="pagenum"><a id="Page_31"></a>[31]</span>
<span class="smcap">Maur.</span> E, ora, la ritira!
</p>

<p>
<span class="smcap">Fabr.</span> Sia pure!... ma non può distruggere ciò che è
stato fatto... da chi ne aveva il diritto!
</p>

<p>
<span class="smcap">Maur.</span> Io non vi fo una questione di legalità... ma
di delicatezza, Fabrizio!
</p>

<p>
<span class="smcap">Fabr.</span> <i>(con ironia)</i>. Con tua moglie?!
</p>

<p>
<span class="smcap">Maur.</span> <i>(risentito)</i>. Perchè no?!
</p>

<p>
<span class="smcap">Fabr.</span> <i>(c. s.)</i>. Sei troppo buono!
</p>

<p>
<span class="smcap">Maur.</span> <i>(irritato)</i>. Cosa vuoi dire?!
</p>

<p>
<span class="smcap">Fabr.</span> <i>(c. s.)</i>. Cento volte buono!
</p>

<p>
<span class="smcap">Princ.</span> <i>(ammonendo)</i>. Fabrizio!
</p>

<p>
<i>(Fabrizio non gli bada. — Il Principe, durante
le</i> battute <i>seguenti, che devono esser dette rapidamente,
cerca di metter pace tra i due fratelli)</i>.
</p>

<p>
<span class="smcap">Fabr.</span> Se Silvia fosse mia moglie... so io come risponderei!...
<i>(con viva ironia)</i>. Ma tu... hai adottato
il sistema dell'indulgenza, della debolezza, de' riguardi
delicati... e sei logico a venir qui a proporre...
come la cosa più naturale del mondo... di
distrarre i capitali da una grande impresa... per
soddisfare a un suo capriccio!
</p>

<p>
<span class="smcap">Maur.</span> <i>(riscaldandosi)</i>. Non cedo a nessuna debolezza...
nè al desiderio di soddisfare a' suoi capricci... ma
ho la ferma volontà di troncare, appena sorta, una
bassa questione d'interessi.
</p>

<p>
<span class="smcap">Fabr.</span> <i>(pronto, ironico)</i>. Rovinando le nostre imprese!
</p>

<p>
<span class="smcap">Maur.</span> Eppure, un mezzo bisogna trovarlo!... <i>(al Principe)</i>.
Ciò, spetta a lei!
</p>

<p>
<span class="smcap">Fabr.</span> <i>(a Maurizio)</i>. Spero che non vorrai insistere...
e tormentare nostro padre... pretendendo da lui l'impossibile!
</p>

<p>
<span class="smcap">Maur.</span> Insisto... e formalmente... perchè sarebbe una
<span class="pagenum"><a id="Page_32"></a>[32]</span>
cosa troppo umiliante per me... e anche per lui...
<i>(indicando il Principe)</i> confessare che abbiamo
avuto bisogno del danaro di Silvia.... Il contratto
nuziale la lascia padrona assoluta di disporre,
come crede meglio, delle sue rendite.... Qualunque
sia il tenore degli atti firmati dopo... noi dobbiamo
ridarle intiera quella libertà che essa aveva
allorquando è entrata in questa casa....
</p>

<p>
<span class="smcap">Fabr.</span> <i>(riscaldandosi)</i>. Anche a costo di metterci in
gravi imbarazzi?!
</p>

<p>
<span class="smcap">Maur.</span> Anche!
</p>

<p>
<span class="smcap">Fabr.</span> <i>(incollerito)</i>. Davvero!?
</p>

<p>
<span class="smcap">Maur.</span> Sì... perchè lui... <i>(indicando il Principe)</i> pensa,
come me, che bisogna, se è necessario, sacrificare
ogni cosa a un sentimento di <i>dignità personale</i>,
che tu non puoi capire....
</p>

<p>
<span class="smcap">Fabr.</span> <i>(sempre più incollerito)</i>. Io capisco meglio di
te... quali obblighi morali, impongano <i>certe situazioni</i>...
ma quando si sono volute!
</p>

<p>
<span class="smcap">Maur.</span> <i>(interrompendo, minaccioso)</i>. Fabrizio... Fabrizio!
</p>

<p>
<span class="smcap">Princ.</span> <i>(con forza)</i>. Smettete!... È questo il linguaggio
di due gentiluomini... di due fratelli?!
</p>

<p>
<span class="smcap">Fabr.</span> <i>(con ira ironica)</i>. Già... fratelli... ma non uguali!...
Maurizio è Duca... e sarà Principe... e io,
nulla!
</p>

<p>
<span class="smcap">Princ.</span> Vuoi de' titoli anche tu?
</p>

<p>
<span class="smcap">Fabr.</span> <i>(c. s.)</i>. No!... li lascio, a chi, un giorno, avrà i
milioni!
</p>

<p>
<span class="smcap">Princ.</span> Questi non posso darteli... <i>(con rammarico sincero)</i>
e non è mia colpa... se uno de' miei figli è
la vittima di una legge troppo tardi abolita!... <i>(a
Fabrizio)</i>. Tuo nonno, per continuare la grandezza
della casa, ha voluto unico erede del patrimonio
avito il primogenito.
</p>

<p>
<span class="pagenum"><a id="Page_33"></a>[33]</span>
<span class="smcap">Fabr.</span> <i>(c. s.)</i>. Lasciando agli altri appena di che vivere!...
<i>(con dispetto)</i> Duemila scudi!
</p>

<p>
<span class="smcap">Maur.</span> <i>(irritato sempre più del rammarico dimostrato
dal Principe ch'egli sia l'unico erede — con calore)</i>.
Duemila scudi di rendita... che tu puoi spendere...
e spendi... a tuo talento... mentre se io ho bisogno
di mille lire... devo chiederle come un'elemosina!
</p>

<p>
<span class="smcap">Princ.</span> <i>(irritato, a Maurizio)</i>. Ti furon mai rifiutate?!...
T'è mancato mai qualche cosa?!... Vorresti forse,
fin da ora, anche tutte le rendite?!... Sono mie...
finchè vivo!
</p>

<p>
<span class="smcap">Maur.</span> <i>(c. s., al Principe)</i>. E le spenda pure come meglio
le piace... ma da gran signore... da principe...
continuando le tradizioni cospicue della famiglia...
non già in speculazioni da capomastro... da appaltatore...
accarezzando illusioni... e coltivando imprese
fantastiche!
</p>

<p>
<span class="smcap">Princ.</span> <i>(con irritazione)</i>. Le mie rendite io le spendo
come mi pare!... Ciò non ti riguarda!
</p>

<p>
<span class="smcap">Maur.</span> Sì... perchè, in tanto, lei, non è in grado di restituire
a Silvia la sua dote!
</p>

<p>
<span class="smcap">Princ.</span> <i>(c. s.)</i>. A Silvia... ci penso io! <i>(suona il campanello)</i>.
</p>

<p>
<span class="smcap">Maur.</span> Cosa intende di fare?!
</p>

<p>
<span class="smcap">Princ.</span> Lo vedrai!... <i>(ad Ambrogio che si presenta dalla
Galleria)</i>. Pregate la Duchessa di venir qui... <i>(Ambrogio
s'inchina, e rientra a destra)</i>.
</p>

<p>
<span class="smcap">Maur.</span> <i>(agitato, con vivacità)</i>. Spero che non confesserà
a Silvia il nostro imbarazzo... nè le chiederà di
farci delle concessioni!
</p>

<p>
<span class="smcap">Princ.</span> <i>(di cattivo umore, ma con calma)</i>. So tutelare
da me il decoro della famiglia... gl'interessi di
tutti voi... e non ho bisogno di maestri!... <i>(azione
di Maurizio e di Fabrizio)</i> È affar mio!... Di fronte
a tua moglie... <i>(rivolgendosi a Maurizio)</i> sono responsabile
<span class="pagenum"><a id="Page_34"></a>[34]</span>
io solo... e se non ha più fiducia in
me... so io quello che devo fare!... Del resto, sentirai
tu stesso... <i>(nuova azione di dispetto e d'inquietudine
da parte di Maurizio e di Fabrizio)</i>. E
tu... <i>(a Fabrizio)</i> lasciaci!... La tua presenza... non
può far altro che irritarla maggiormente!... <i>(Fabrizio
dà una scrollatina di spalle ed esce)</i>.
</p>

<h3>
SCENA V.
</h3>

<p class="center">
<i><b>Silvia</b>, dalla destra, e <b>detti</b>.</i>
</p>

<p class="pad2">
<span class="smcap">Sil.</span> <i>(fredda, sostenuta, al Principe; senza guardare
Maurizio)</i>. Mi vuole?
</p>

<p>
<span class="smcap">Princ.</span> <i>(frenandosi, con dolcezza)</i>. Sì, vieni!... Ho bisogno
di avere con te una spiegazione.... Maurizio
m'ha detto che ci ritiri la tua fiducia per quello
che riguarda l'amministrazione della tua dote... È
vero?!
</p>

<p>
<span class="smcap">Sil.</span> Non ne ho forse il diritto?
</p>

<p>
<span class="smcap">Princ.</span> Nessuno te lo contrasta... ma è un atto di sfiducia
che offende lui e me!... Ne hai ben ponderata
la gravità?
</p>

<p>
<span class="smcap">Sil.</span> Sì.
</p>

<p>
<span class="smcap">Princ.</span> E persisti?
</p>

<p>
<span class="smcap">Sil.</span> Persisto.
</p>

<p>
<span class="smcap">Princ.</span> <i>(inquietandosi)</i>. Per che ragioni!?... Parla liberamente...
non sei donna da ubbidire a un capriccio...
e se hai presa una risoluzione... che mi
addolora... <i>(azione di protesta da parte di Silvia, e di
dispetto da parte di Maurizio)</i> sì, che mi addolora...
ti deve aver guidato un motivo molto grave...
Quale?!
</p>

<p>
<span class="smcap">Sil.</span> Lo chieda a Maurizio!... Lui sa, perchè... contro
<span class="pagenum"><a id="Page_35"></a>[35]</span>
la mia volontà... do a lei, che non lo merita, un
dispiacere di questa natura!
</p>

<p>
<span class="smcap">Maur.</span> <i>(imbarazzato)</i>. Silvia non ha fiducia nelle nostre
imprese... e ha paura di perder tutto!
</p>

<p>
<span class="smcap">Princ.</span> <i>(rasserenandosi, a Silvia)</i>. Non è altro che
questo?
</p>

<p>
<span class="smcap">Sil.</span> <i>(ironica)</i>. Poichè lo dice lui!
</p>

<p>
<span class="smcap">Princ.</span> <i>(c. s.)</i>. Allora... mia cara... puoi vivere tranquilla!...
Sei garantita da una prima ipoteca... <i>(sorridendo
bonariamente)</i> e rispondiamo tutti noi <i>in
solidum</i> per ogni eventualità!
</p>

<p>
<span class="smcap">Sil.</span> <i>(freddamente)</i>. E così lei è di parere che le cose...
devano restare come sono?!
</p>

<p>
<span class="smcap">Princ.</span> <i>(gajo)</i>. Sicuramente... se non ci sono altre ragioni...
<i>(come sorpreso da un'idea improvvisa)</i>. Ah,
ho capito!... Tu vorresti avere a tua disposizione
qualche altro biglietto da mille per le tue <i>toilettes</i>
d'inverno?!... A questo si può rimediare facilmente...
<i>(gajo, galante)</i>. Mandami il conto della tua
sarta, e lo pagherò io!
</p>

<p>
<span class="smcap">Sil.</span> <i>(risentita, credendosi offesa)</i>. Non ho chiesto delle
<i>toilettes</i>... ma di rientrare nel libero possesso di
quel che è mio!... E mi maraviglio che si discuta!...
Ma... giacchè oggi, in casa Lanfranchi, anche
questo è possibile... e io non voglio discutere
con lei... nè darle de' dispiaceri... mi permetta di
troncare questo colloquio... <i>(dopo una pausa, con
intenzione)</i> Lo riprenderà... con Maurizio... il mio
avvocato!... <i>(per andarsene)</i>.
</p>

<p>
<span class="smcap">Princ.</span> <i>(trattenendola)</i>. Non parlarmi così... perchè mi
faresti andare in collera!... Devi trattare con me...
con me solo... e non c'è bisogno d'avvocati!... Ho
il dovere di tutelare... anche contro te stessa... il
tuo interesse... e non mi saprei perdonare di cedere
<span class="pagenum"><a id="Page_36"></a>[36]</span>
a un capriccio... <i>(azione di Silvia)</i> a un puntiglio...
o... peggio ancora... a una paura ingiustificata....
Provami che quanto chiedi è utile e ragionevole,
e farò quel che vorrai!... Prima no!
</p>

<h3>
SCENA VI.
</h3>

<p class="center">
<i><b>Ambrogio</b> e <b>detti</b>.</i>
</p>

<p class="pad2">
<span class="smcap">Ambr.</span> <i>(dalla comune, annunziando)</i>. Il signor ingegnere
Salvetti!
</p>

<p>
<span class="smcap">Princ.</span> <i>(ad Ambrogio)</i>. Venga... venga!... <i>(Ambrogio via)</i>.
Giunge a proposito!
</p>

<p>
<span class="smcap">Maur.</span> <i>(al Principe)</i>. Lei vuol far intervenire l'Ingegnere
in questa disputa!?... <i>(con impeto)</i>. Ma io non
permetterò mai che un estraneo... sia messo a parte
di questioni intime!
</p>

<p>
<span class="smcap">Princ.</span> <i>(severo, alzando il tono della voce)</i>. Lo voglio
io!... Se non ti garba, vattene!... Questa è cosa
che dobbiamo regolare tra noi!... <i>(alludendo a Silvia
ed a sè)</i>. Tu non c'entri più!
</p>

<p>
<span class="smcap">Maur.</span> Ma io non posso tollerare che in mia presenza....
</p>

<p>
<span class="smcap">Princ.</span> <i>(c. s.)</i>. Ti ripeto... vattene!... Al <i>Club</i> sei aspettato
per il programma delle corse... Occupati di
questo... sarà meglio!... Per le cose serie, basto
io solo!
</p>

<p>
<span class="smcap">Maur.</span> <i>(tranquillandosi)</i>. Faccia come crede... ma, in
un modo o nell'altro... procuri di farmi uscire al
più presto da una condizione di cose... che mi
umilia.... <i>(via dalla Galleria. — Sulla soglia s'incontra
con Riccardo, che saluta freddamente)</i>.
</p>

<p>
<span class="pagenum"><a id="Page_37"></a>[37]</span>
</p>

<h3>
SCENA VII.
</h3>

<p class="center">
<i><b>Riccardo</b>, <b>Silvia</b>, <b>Principe</b> e <b>Ambrogio</b>.</i>
</p>

<p class="pad2">
<span class="smcap">Ambr.</span> <i>(introduce Riccardo, ed esce subito)</i>.
</p>

<p>
<span class="smcap">Ricc.</span> <i>(con alcune carte in mano, che mostra al Principe)</i>
Scusi, signor Principe, se la disturbo... ma prima
di concludere con la Banca... avrei voluto
darle tutte quelle spiegazioni....
</p>

<p>
<span class="smcap">Princ.</span> Grazie... tra poco ne parleremo... <i>(prende le
carte: poi, con una intonazione gaja, disinvolta)</i>.
Ora lei giunge a proposito per far da giudice,
e da paciere... in una grave questione... <i>(indicando
Silvia con lo sguardo)</i>.
</p>

<p>
<span class="smcap">Ricc.</span> <i>(maravigliato, sorridendo)</i> Tra lei e... la signora
Duchessa?
</p>

<p>
<span class="smcap">Princ.</span> Per l'appunto!... <i>(sempre fingendo gajezza, e
adoperando un tono canzonatorio)</i>. Sa che cosa mi
diceva?!... Che abbiamo fabbricato sull'arena... che
siamo minacciati da gravi pericoli... da una completa
rovina!
</p>

<p>
<span class="smcap">Ricc.</span> <i>(ridendo, e protestando)</i> Oh... e perchè?!
</p>

<p>
<span class="smcap">Princ.</span> <i>(c. s.)</i> Chi lo sa!... Un presentimento... un avviso
del cielo!... <i>(dopo una pausa, con una intonazione
sempre più gaja)</i>. Questa febbre della ricostruzione
di Roma ha cagionato tante rovine!... I
Ministeri cambiano con tanta rapidità!... Da un
giorno all'altro, un fatto qualunque... impreveduto...
può distruggere tutti i calcoli... o ridurre
a zero il valore degl'immobili!
</p>

<p>
<span class="smcap">Ricc.</span> <i>(volgendosi verso Silvia)</i> La signora Duchessa
ne teme?!
</p>

<p>
<span class="smcap">Sil.</span> <i>(fa un gesto di negazione indifferente)</i>.
</p>

<p>
<span class="pagenum"><a id="Page_38"></a>[38]</span>
<span class="smcap">Princ.</span> O qualche cosa di simile!
</p>

<p>
<span class="smcap">Ricc.</span> <i>(maravigliato)</i> Non posso crederlo!... <i>(a Silvia)</i>
Ma è proprio vero?
</p>

<p>
<span class="smcap">Sil.</span> <i>(freddamente)</i> Non ha sentito?! <i>(accennando il
Principe)</i>.
</p>

<p>
<span class="smcap">Princ.</span> <i>(a Riccardo)</i> Eh, cosa gliene pare?!
</p>

<p>
<span class="smcap">Ricc.</span> Sono maravigliato!
</p>

<p>
<span class="smcap">Princ.</span> Anch'io!... Ho cercato di persuaderla che commetterebbe
una vera pazzia.... ma io non sono eloquente...
e perciò invoco il suo ajuto!... Lei è
tecnico... e può spiegar meglio di me tutto il
congegno: chiarire i dubbj: dissipare tutte le
inquietudini....
</p>

<p>
<span class="smcap">Ricc.</span> <i>(sorridendo bonariamente)</i> Mi par facile!
</p>

<p>
<span class="smcap">Princ.</span> <i>(a Silvia, con aria vittoriosa)</i> Lo senti!?... <i>(a
Riccardo)</i> Parli schietto, sa!... Senza riguardi!
</p>

<p>
<span class="smcap">Ricc.</span> La situazione della Casa... oggi che possiamo
contare sull'appoggio della Banca... parmi assodata...
Se io possedessi de' capitali... non esiterei
a investirli in azioni nostre!
</p>

<p>
<span class="smcap">Princ.</span> <i>(trionfante, a Silvia)</i> Vedi!?
</p>

<p>
<span class="smcap">Ricc.</span> Assicurata la fine de' lavori in corso, anche
nella peggiore ipotesi, cioè affittando le case a
un prezzo vilissimo, tra quattro anni se ne caverà
almeno un milione e mezzo di rendita!
</p>

<p>
<span class="smcap">Princ.</span> Cioè... l'8 per cento!... E tu vorresti!?
</p>

<h3>
SCENA VIII.
</h3>

<p class="center">
<i><b>Ambrogio</b> e <b>detti</b>.</i>
</p>

<p class="pad2">
<span class="smcap">Ambr.</span> <i>(dalla galleria, annunziando)</i> La signora marchesa
Elena!
</p>

<p>
<span class="smcap">Sil.</span> <i>(con impeto, scattando)</i> Non ricevo!
</p>

<p>
<span class="pagenum"><a id="Page_39"></a>[39]</span>
<span class="smcap">Princ.</span> <i>(turbato, pronto)</i> La ricevo io!... <i>(Ad Ambrogio)</i>
Pregate la Marchesa di passare nel mio appartamento...
Devo parlarle... <i>(Ambrogio via. — A Silvia,
con dolce rimprovero)</i> Silvia, Silvia!... <i>(a Riccardo,
indicando Silvia, e tornando a fingere gajezza)</i> È
giornata di nervi, oggi!... L'abbiamo contrariata
troppo!... Procuri lei di persuaderla... ma senza
irritarla!... Io non voglio che sia legata alla nostra
fortuna!... Desidero solo che sappia tutelati
i suoi interessi... e che, stando con noi, ha molto
da guadagnare... nulla da perdere!... <i>(dando la
mano a Riccardo)</i> Ci vedremo più tardi!... <i>(via)</i>.
</p>

<h3>
SCENA IX.
</h3>

<p class="center">
<i><b>Silvia</b> e <b>Riccardo</b>.</i>
</p>

<p class="pad2">
<span class="smcap">Sil.</span> <i>(appena via il Principe, dà un sospiro di sollievo;
e, smettendo il contegno freddo, dice con cortesia
signorile)</i> A noi, dunque, Ingegnere!
</p>

<p>
<span class="smcap">Ricc.</span> <i>(insinuante, sorridendo)</i> Il Principe ha ragione...
Permetta che glielo dica... le sue paure sono ingiustificate.
</p>

<p>
<span class="smcap">Sil.</span> <i>(sorridente, con confidenza)</i> Non si tratta di paure!...
Credo quanto il Principe che un'impresa
diretta da lei deva riuscire... e, poi, se si dovesse
anche fare qualche perdita, non me ne addolorerei
troppo!
</p>

<p>
<span class="smcap">Ricc.</span> <i>(maravigliato)</i> E allora?!
</p>

<p>
<span class="smcap">Sil.</span> <i>(sorridendo)</i> Allora... qui si tratta di ben altro...
e, per dimostrarle che in lei... in lei <i>solo</i>... ho
piena fiducia, le dirò tutto!...<i>(con scatto di vivacità)</i>
Io <i>non voglio</i> che il mio danaro resti più a lungo
<span class="pagenum"><a id="Page_40"></a>[40]</span>
nelle mani del Duca... di mio suocero... o di mio
cognato!
</p>

<p>
<span class="smcap">Ricc.</span> <i>(maravigliato)</i> Come?!
</p>

<p>
<span class="smcap">Sil.</span> Hanno abusato della mia inesperienza... per carpirmi
una procura... e fare quel che volevano!
</p>

<p>
<span class="smcap">Ricc.</span> Oh, possibile!?... Il Principe....
</p>

<p>
<span class="smcap">Sil.</span> <i>(interrompendo)</i> Un vecchio sognatore... un fanciullo
di sessant'anni... sempre in balia di chi sa
solleticare la sua vanità!
</p>

<p>
<span class="smcap">Ricc.</span> Ma suo cognato?!
</p>

<p>
<span class="smcap">Sil.</span> Un egoista, ipocrita... che arricchisce speculando
con i danari degli altri!
</p>

<p>
<span class="smcap">Ricc.</span> Ma suo marito?!
</p>

<p>
<span class="smcap">Sil.</span> <i>(con sprezzante sorriso)</i> Un <i>Yokée</i>, un <i>Uster</i>, un
allevatore di cavalli!
</p>

<p>
<span class="smcap">Ricc.</span> <i>(azione)</i> Oh!
</p>

<p>
<span class="smcap">Sil.</span> <i>(con sfogo d'ira lungamente repressa, e scatto
d'ironia)</i> Lei si maraviglia di sentirmi parlare
in questo modo... <i>della mia famiglia</i>?!
</p>

<p>
<span class="smcap">Ricc.</span> Certo!... Una famiglia così patriarcale!... Persone
che le hanno tanto rispetto!
</p>

<p>
<span class="smcap">Sil.</span> Per riguardi sociali.... non per amore!
</p>

<p>
<span class="smcap">Ricc.</span> Non posso credere!
</p>

<p>
<span class="smcap">Sil.</span> Eppure, è così!... Il Principe con me è buono, cortese....
pieno di sollecitudine.... perchè fo bene
gli onori di Casa... e rappresento <i>nobilmente</i>... la
mia parte di duchessa Lanfranchi!... Ma non mi
ama!... Dopo sè stesso, egli non ama che una persona
sola... <i>sua nipote</i>!
</p>

<p>
<span class="smcap">Ricc.</span> La marchesa Elena?!
</p>

<p>
<span class="smcap">Sil.</span> Appunto!... Fabrizio mi onora di un'antipatia, che
è quasi uguale a quella ch'io provo per lui.
</p>

<p>
<span class="smcap">Ricc.</span> <i>(ridendo)</i> Me ne sono accorto!... Ma il Duca?
</p>

<p>
<span class="smcap">Sil.</span> <i>(vivace, con sprezzo)</i> Mio marito mi odia... quanto
<span class="pagenum"><a id="Page_41"></a>[41]</span>
io lo disprezzo!...<i>(calma)</i>. Comprende ora, perchè
io voglio obbligarli a rendermi il mio danaro?!
</p>

<p>
<span class="smcap">Ricc.</span> Perfettamente!... È un puntiglio, un dispetto....
</p>

<p>
<span class="smcap">Sil.</span> Dica pure: una vendetta.... Ciò li contraria, li
annoja?!... e io insisto. <i>(con calore)</i> Ho trovato la
loro corda sensibile... la farò vibrare fin che si
spezzi! <i>(lusinghiera)</i> E lei mi ajuterà!
</p>

<p>
<span class="smcap">Ricc.</span> <i>(maravigliato)</i> Io?!... Come?!
</p>

<p>
<span class="smcap">Sil.</span> Dimostrando al Principe che la <i>Società</i> può restituirmi
il milione di lire senza pericolo....
</p>

<p>
<span class="smcap">Ricc.</span> <i>(c. s.)</i> Non lo posso!
</p>

<p>
<span class="smcap">Sil.</span> <i>(sempre più lusinghiera)</i> Perchè no?!... Se è realmente
<i>mio amico</i>....
</p>

<p>
<span class="smcap">Ricc.</span> <i>(con islancio)</i> Sono suo amico più di quanto lei
creda... ma tradirei i miei doveri....
</p>

<p>
<span class="smcap">Sil.</span> <i>(c. s.)</i> <i>Tradire</i>!?... la parola è troppo viva!... Lei
ha tanto ingegno... che troverà il modo di far
del bene a me... senza danno degli altri!
</p>

<p>
<span class="smcap">Ricc.</span> <i>(ridendo)</i> Mi par difficile!
</p>

<p>
<span class="smcap">Sil.</span> <i>(sempre più insinuante)</i> Allora... rifiuta?!... Non
vuol essere il mio difensore?!... Non la commuove
il caso di una donna debole, sola, che fa appello
al suo cuore?
</p>

<p>
<span class="smcap">Ricc.</span> <i>(con calore)</i> Molto... se quella donna è lei!
</p>

<p>
<span class="smcap">Sil.</span> Dunque?!
</p>

<p>
<span class="smcap">Ricc.</span> <i>(lottando tra l'amore e il dovere)</i> Mi proverò....
tenterò tutti i mezzi....
</p>

<p>
<span class="smcap">Sil.</span> <i>(con gioja)</i> Davvero!?
</p>

<p>
<span class="smcap">Ricc.</span> <i>(c. s.)</i> Sì, perchè sarei lietissimo di farla felice!
</p>

<p>
<span class="smcap">Sil.</span> <i>(con amarezza e sincerità)</i> Felice!?... Non sarò più!..
Oramai, il cuore è morto!... <i>(con abbandono; sempre
lusinghiera)</i> Non vede che son ridotta a cercare
delle commozioni, delle gioje, nella soddisfazione
di un puntiglio?... In una vendetta... forse
<span class="pagenum"><a id="Page_42"></a>[42]</span>
puerile?... <i>(con grande confidenza)</i> Trista cosa, caro
ingegnere, viver soltanto per alimentare de' cattivi
sentimenti... e, oggi, io sono cattiva!... Lo sento!...
farei del male... così... senza scopo... per il solo
piacere di far soffrire qualcuno!
</p>

<p>
<span class="smcap">Ricc.</span> <i>(protestando)</i> Oh, non parli così!
</p>

<p>
<span class="smcap">Sil.</span> La mia sincerità la spaventa?!
</p>

<p>
<span class="smcap">Ricc.</span> No; ma vorrei che le sue parole rivelassero minore
amarezza....
</p>

<p>
<span class="smcap">Sil.</span> Non è possibile!... In questo ambiente falso, corrotto,
non ho più nè ideali, nè gioje, nè speranze!...
Da quando vi sono entrata, le illusioni sono crollate
ad una, ad una... e l'<i>etisia morale</i> ha ucciso
in me ogni entusiasmo... attutito ogni sentimento
buono!... A forza di comprimere i moti
dell'animo, e di compormi una maschera per il
mondo, ho finito col non sentire più nulla!
</p>

<p>
<span class="smcap">Ricc.</span> <i>(maravigliato)</i> E si è rassegnata a questa esistenza?!
</p>

<p>
<span class="smcap">Sil.</span> Rassegnata, no; ma non ho mai avuto la forza
di ribellarmi!... Sento che la società, dove sono
nata e cresciuta, va in isfacelo.... Ho l'intuizione
che <i>altra gente</i> verrà, con nuovi ideali, a prenderne
il posto.... Vorrei esser di quelli!... Mi turba
l'idea di essere incatenata a <i>de' cadaveri</i>....
ma mi manca la forza di spezzare una simile
catena!... <i>(con entusiasmo)</i> Oh, quanto invidio lei,
che ha respirato a pieni polmoni un'aria ossigenata
di verità... di umanità!... Io, in questa nebbia
di menzogne e di vigliaccherie, ho perduto
ogni energia!
</p>

<p>
<span class="smcap">Ricc.</span> Alla sua età?!... Più nessuna passione?!
</p>

<p>
<span class="smcap">Sil.</span> No!
</p>

<p>
<span class="smcap">Ricc.</span> Nessun sentimento gentile?
</p>

<p>
<span class="pagenum"><a id="Page_43"></a>[43]</span>
<span class="smcap">Sil.</span> <i>(lusinghiera)</i> Forse uno... che lei potrebbe suscitare.
</p>

<p>
<span class="smcap">Ricc.</span> <i>(turbato)</i> Io?!... Quale?!
</p>

<p>
<span class="smcap">Sil.</span> La gratitudine... <i>(sempre insinuante)</i> Faccia quello
che le ho chiesto... e sarò molto... ma molto riconoscente!
</p>

<p>
<span class="smcap">Ricc.</span> <i>(sempre più turbato, commosso)</i> Davvero?!
</p>

<p>
<span class="smcap">Sil.</span> <i>(provocante, voluttuosa)</i> Oh, sì!... Glielo proverò!
</p>

<p>
<span class="smcap">Ricc.</span> <i>(con calore)</i> Oh, se potessi sperare!
</p>

<p>
<span class="smcap">Sil.</span> <i>(c. s.)</i> Che cosa?!
</p>

<p>
<span class="smcap">Ricc.</span> <i>(pentito d'avere osato troppo)</i> Nulla!... Un'idea
pazza, che ha traversato la mia mente....
</p>

<p>
<span class="smcap">Sil.</span> La dica!
</p>

<p>
<span class="smcap">Ricc.</span> No... è una follia!
</p>

<p>
<span class="smcap">Sil.</span> Le idee pazze... se sono alte... generose... non mi
fanno paura!... Parli liberamente.
</p>

<p>
<span class="smcap">Ricc.</span> Non oserò mai!
</p>

<p>
<span class="smcap">Sil.</span> <i>(c. s.)</i> Allora... dovrò indovinare.
</p>

<p>
<span class="smcap">Ricc.</span> Neppure!... Se leggesse nel mio pensiero... riderebbe
di me!
</p>

<p>
<span class="smcap">Sil.</span> Perchè?!... Dopo le confidenze che le ho fatto, lei
non può dubitare della mia amicizia... e <i>con i
veri amici</i>... si è sempre indulgenti.
</p>

<p>
<span class="smcap">Ricc.</span> <i>(con islancio)</i> E se incoraggiato da tanta bontà
le dicessi... che... l'amo?!
</p>

<p>
<span class="smcap">Sil.</span> Non me ne offenderei!
</p>

<p>
<span class="smcap">Ricc.</span> <i>(molto turbato)</i> Ma risponderebbe....
</p>

<p>
<span class="smcap">Sil.</span> Che nessuna cosa al mondo... mi lega!.... Che se
mi sentissi attratta verso un uomo che mi ama...
non invocherei contro questo amore, nè i vincoli
di famiglia, nè la religione, nè la morale!... Stenderei
la mano all'uomo amato... e gli direi semplicemente:
«<i>Ti amo... sono tua!</i>»
</p>

<p>
<span class="smcap">Ricc.</span> <i>(con islancio e passione)</i> Oh, se potessi udire
quella parola!
</p>

<p>
<span class="pagenum"><a id="Page_44"></a>[44]</span>
<span class="smcap">Sil.</span> Ma, il cuore è <i>morto</i>... e a risuscitarlo....
</p>

<p>
<span class="smcap">Ricc.</span> <i>(con islancio)</i> Non basterà la passione, la fede,
l'entusiasmo, l'idolatria?!
</p>

<p>
<span class="smcap">Sil.</span> <i>(con abbandono, provocante)</i> Chi sa... forse!
</p>

<h3>
SCENA X.
</h3>

<p class="center">
<i><b>Ambrogio</b> e <b>detti</b>; indi <b>Esther</b>.</i>
</p>

<p class="pad2">
<span class="smcap">Amb.</span> <i>(consegnando a Riccardo le carte, date prima da
questo al Principe)</i> Il signor Principe le manda
queste carte, e la prega di scusarlo se non può
trattenersi ora con lei.... La vedrà domani.
</p>

<p>
<span class="smcap">Sil.</span> <i>(ad Ambrogio)</i> È uscito?
</p>

<p>
<span class="smcap">Amb.</span> Sì, eccellenza... in carrozza.
</p>

<p>
<span class="smcap">Sil.</span> <i>(vivace, turbata)</i> Solo?!
</p>

<p>
<span class="smcap">Amb.</span> No, con la signora Marchesa...
</p>

<p>
<span class="smcap">Sil.</span> <i>(con moto d'ira represso)</i> Ah!
</p>

<p>
<span class="smcap">Amb.</span> E col signorino.
</p>

<p>
<span class="smcap">Sil.</span> <i>(con impeto)</i> Enrichetto?!
</p>

<p>
<span class="smcap">Amb.</span> Sì, eccellenza!
</p>

<p>
<span class="smcap">Sil.</span> Ma non era andato a passeggio con Esther?!
</p>

<p>
<span class="smcap">Amb.</span> Sono rientrati da pochi minuti.
</p>

<p>
<span class="smcap">Sil.</span> <i>(agitatissima)</i> Chiamate subito madamigella Esther.
</p>

<p>
<i>(Ambrogio, via)</i>.
</p>

<p>
<span class="smcap">Ricc.</span> Si calmi, Duchessa!
</p>

<p>
<span class="smcap">Sil.</span> <i>(al colmo dell'ira)</i> Un nuovo insulto... lo vede!
E, con l'insulto, il dileggio!... Non ho voluto riceverla...
e il Principe... per darle una soddisfazione...
va a <i>Villa Borghese</i> con lei... e conduce anche
mio figlio!
</p>

<p>
<span class="smcap">Esth.</span> <i>(entrando)</i> La signora Duchessa mi vuole?
</p>

<p>
<span class="smcap">Sil.</span> <i>(severa)</i> Perchè Enrichetto non è qui con voi?
</p>

<p>
<span class="smcap">Esth.</span> Rientrando, ha visto il signor Principe che saliva
<span class="pagenum"><a id="Page_45"></a>[45]</span>
in carrozza... è corso per abbracciarlo... ed è
voluto andare con lui.
</p>

<p>
<span class="smcap">Sil.</span> <i>(ironica)</i> E con Elena?!
</p>

<p>
<span class="smcap">Esth.</span> <i>(confermando, timida)</i> E con la signora Marchesa.
</p>

<p>
<span class="smcap">Sil.</span> <i>(con alterezza)</i> Vi ho detto più volte: «Enrichetto
non deve uscire che con voi o con me!»
</p>

<p>
<span class="smcap">Esth.</span> <i>(scusandosi)</i> Il signor Principe se l'è preso in
braccio... l'ha messo egli stesso in carrozza... Potevo
io oppormi?!
</p>

<p>
<span class="smcap">Sil.</span> <i>(c. s.)</i> Sta bene, andate! <i>(Esther, via)</i>.
</p>

<p>
<span class="smcap">Ricc.</span> <i>(credendo di calmare Silvia)</i> Ha ragione.... È col
nonno!
</p>

<p>
<span class="smcap">Sil.</span> <i>(esasperata)</i> E il nonno, per dimostrargli il suo
amore, lo fa vedere a tutta Roma con Elena....
con <i>l'amante di suo figlio</i>!... Oh, creda a me, ci
vuole una grande virtù per tollerare in silenzio
tutte queste quotidiane punture di spillo!
</p>

<p>
<span class="smcap">Ricc.</span> È vero!... e io la comprendo e la ammiro!
</p>

<p>
<span class="smcap">Sil.</span> Ma biasima, forse, in cuor suo, il mio primo
atto di ribellione... ed esita ancora a venire in
mio soccorso!
</p>

<p>
<span class="smcap">Ricc.</span> <i>(con islancio e con passione)</i> Oh, non esito più!...
Lei avrà la sua <i>vendetta</i>.
</p>

<p>
<span class="smcap">Sil.</span> <i>(con intenzione, tornando sorridente e molto lusinghiera)</i>
Badi!... forse, promette troppo!
</p>

<p>
<span class="smcap">Ricc.</span> <i>(sempre più esaltandosi)</i> No!... Il Principe mi
ascolta... saprò piegarlo.
</p>

<p>
<span class="smcap">Sil.</span> <i>(c. s.)</i> Lui, forse, sì... ma Fabrizio... e gli altri?!
Sono forti... astuti....
</p>

<p>
<span class="smcap">Ricc.</span> <i>(c. s.)</i> Lotteremo!
</p>

<p>
<span class="smcap">Sil.</span> <i>(c. s.)</i> Troverà una resistenza accanita!
</p>

<p>
<span class="smcap">Ricc.</span> Non mi fa paura!... Ho la fiducia degli azionisti...
e il credito della Società è nelle mie mani.
</p>

<p>
<span class="pagenum"><a id="Page_46"></a>[46]</span>
<span class="smcap">Sil.</span> Avrà noje, dispiaceri... inquietudini d'ogni sorta....
</p>

<p>
<span class="smcap">Ricc.</span> Sopporterò tutto lietamente... se mi sorride una
speranza...
</p>

<p>
<span class="smcap">Sil.</span> <i>(lieta, trionfante)</i> Davvero?!
</p>

<p>
<span class="smcap">Ricc.</span> <i>(con islancio)</i> L'amo tanto!
</p>

<p>
<span class="smcap">Sil.</span> <i>(c. s.; molto lusinghiera)</i> Dunque, <i>guerra a tutti</i>...
e... <i>per me</i>?!
</p>

<p>
<span class="smcap">Ricc.</span> <i>(esaltato)</i> E vittoria sicura... se m'incoraggia
con una parola... <i>(con passione)</i> Non vuol dirla?
</p>

<p>
<span class="smcap">Sil.</span> <i>(con abbandono, intenzione e promessa quasi ingenua)</i>
Vinca!
</p>

<p>
<span class="smcap">Ricc.</span> Oh, grazie!... <i>(le bacia la mano con effusione di
cuore; poi, via, lieto, esaltato dalla passione)</i>.
</p>

<p>
<span class="smcap">Sil.</span> <i>(lo segue con lo sguardo, lieta, orgogliosa del trionfo,
e commossa)</i>.
</p>

<p class="center pad2">
<i>(Cala la tela)</i>.
</p>

<p class="center pad2 large">
<span class="smcap">Fine dell'Atto Secondo</span>
</p>
</div>

<div class="testo">
<p>
<span class="pagenum"><a id="Page_47"></a>[47]</span>
</p>

<h2><i>ATTO TERZO</i></h2>

<div class="intro">
<p>
Studio del Direttore della Società costruttrice. — Scrivanie. — Uno
scrigno; disegni di fabbriche appesi alle pareti; piante
topografiche ecc. ecc. — Sulle scrivanie registri, cartelle,
carte, ecc. — Due porte laterali, con grandi cortine. — La
comune, a sinistra dello spettatore.
</p>
</div>

<h3>
SCENA I.
</h3>

<p class="center">
<i><b>Vittorio</b> e un <b>Usciere</b>.</i>
</p>

<p class="pad2">
<span class="smcap">Vitt.</span> <i>(all'alzar della tela, ajutato dall'usciere, mette in
ordine carte e registri. — È molto agitato)</i>. Porta
delle sedie.... C'è Consiglio... e ricordati di non
lasciar entrare i soliti seccatori.... Non annunziarli
nemmeno.... non è giornata da visite!
</p>

<p>
<span class="smcap">Usc.</span> Anche la signora Duchessa?!
</p>

<p>
<span class="smcap">Vitt.</span> No, per bacco, la signora no!
</p>

<p>
<span class="smcap">Usc.</span> Va bene: ma con gli appaltatori sarà un affare
difficile!... Da questa mattina vanno in cerca dell'Ingegnere....
</p>

<p>
<span class="smcap">Vitt.</span> Oggi non può parlare con nessuno.... Lo lascino
tranquillo!
</p>

<p>
<span class="smcap">Usc.</span> L'assemblea è andata proprio male, eh?!
</p>

<p>
<span class="smcap">Vitt.</span> Malissimo!
</p>

<p>
<span class="smcap">Usc.</span> <i>(a bassa voce)</i> È vero!... Un gruppo d'azionisti
ha fischiato il Direttore!
</p>

<p>
<span class="pagenum"><a id="Page_48"></a>[48]</span>
<span class="smcap">Vitt.</span> <i>(con indignazione)</i> Già... gli stupidi!... Come se la
crisi l'avesse creata lui!
</p>

<p>
<span class="smcap">Usc.</span> Il capo-contabile, però, diceva che un po' di
colpa ce l'ha anche il signor Riccardo!
</p>

<p>
<span class="smcap">Vitt.</span> Ne ha una sola delle colpe, lui!... quella di tenere
degl'impiegati che gli fanno una guerra
sordida.
</p>

<p>
<span class="smcap">Usc.</span> Oh!... <i>(protestando)</i>.
</p>

<p>
<span class="smcap">Vitt.</span> Già... già!... Nell'assemblea c'era chi aveva degli
appunti, forniti dal Contabile, contro la sua
relazione!... Oh, se si tira innanzi... quello là è
il primo che salta!... Stava bene col vecchio Direttore...
perchè, con lui, si rubava!... <i>(battendo con
la mano su' registri)</i> Ne hanno fatti insieme de' pasticci!...
Ma verrà fuori tutto!
</p>

<p>
<span class="smcap">Usc.</span> E per noi... crede che ci sia pericolo?!
</p>

<p>
<span class="smcap">Vitt.</span> Io non so nulla... ma quando si ha la coscienza
netta... caschi anche il mondo... poco importa!
</p>

<p>
<span class="smcap">Use.</span> Ma il pane?!... Io sono sempre stato un galantuomo...
e lei può dirgli....
</p>

<h3>
SCENA II.
</h3>

<p class="center">
<i><b>Emma</b> e <b>detti</b>.</i>
</p>

<p class="pad2">
<span class="smcap">Emma.</span> <i>(entrando)</i> È permesso?!
</p>

<p>
<span class="smcap">Vitt.</span> <i>(con vivacità)</i> Qui... no!
</p>

<p>
<span class="smcap">Emma.</span> Perchè?!
</p>

<p>
<span class="smcap">Vitt.</span> È lo studio del Direttore!
</p>

<p>
<span class="smcap">Usc.</span> Per ora, non c'è pericolo!... <i>(a Emma)</i> Resti pure...
<i>(a Vittorio)</i> Se viene... l'avviso. <i>(via)</i>.
</p>

<p>
<span class="smcap">Vitt.</span> Cosa vieni a fare?!
</p>

<p>
<span class="smcap">Emma.</span> Sgarbato!... a vederti!... Sono tre giorni che
non ti fai vivo!
</p>

<p>
<span class="pagenum"><a id="Page_49"></a>[49]</span>
<span class="smcap">Vitt.</span> Ti ho scritto.... Abbiamo avuto da lavorare
giorno e notte!
</p>

<p>
<span class="smcap">Emma.</span> Se ho visto tutti i tuoi compagni in giro!
</p>

<p>
<span class="smcap">Vitt.</span> Loro fanno l'orario... io lavoro col Direttore!
</p>

<p>
<span class="smcap">Emma.</span> Sei proprio diventato la sua ombra!
</p>

<p>
<span class="smcap">Vitt.</span> Mi vuol bene... e si fida di me.
</p>

<p>
<span class="smcap">Emma.</span> Tanto meglio... così ti aumenterà la paga!
</p>

<p>
<span class="smcap">Vitt.</span> Questo, per ora... credo che sarà impossibile!
</p>

<p>
<span class="smcap">Emma.</span> Ma, almeno, ti daranno gli arretrati!
</p>

<p>
<span class="smcap">Vitt.</span> Neppure!
</p>

<p>
<span class="smcap">Emma.</span> Bravo!... E il padrone di casa, che aspetta il
<i>deposito</i>?!... E il tappezziere che ha portato il
conto?!
</p>

<p>
<span class="smcap">Vitt.</span> Sta' tranquilla!... Penseremo a tutti.
</p>

<p>
<span class="smcap">Emma.</span> <i>(con ironia)</i> Quando?!
</p>

<p>
<span class="smcap">Vitt.</span> Quando ci sarà un momento di tranquillità!...
Non posso mica seccarlo per delle miserie!
</p>

<p>
<span class="smcap">Emma.</span> <i>(risentita)</i> Ma se è danaro che ti devono....
</p>

<p>
<span class="smcap">Vitt.</span> Posso aspettarlo... non scappa!
</p>

<p>
<span class="smcap">Emma.</span> E sta bene!... Prendila con quella calma... e
scapperà la pazienza a me!
</p>

<p>
<span class="smcap">Vitt.</span> <i>(cercando di rabbonirla)</i> Sii bonina, Emma... e
sta' cheta!
</p>

<p>
<span class="smcap">Emma.</span> <i>(alzando la voce)</i> Eh!... Si sono fatte le pubblicazioni...
s'è preso casa... abbiamo comperati i
mobili... e, ora ch'è il momento di prendere il danaro
che hai lasciato accumulare da tre mesi...
dici che puoi aspettare!... Ma è una vera burletta!...
<i>(irritandosi sempre più)</i>. Se tu sei già
pentito... dillo francamente... e mandiamo tutto
all'aria!
</p>

<p>
<span class="smcap">Vitt.</span> Sei pazza!... Qual idea!... <i>(le prende con affetto
la mano, che Emma cerca di ritirare; e le dice con
grande serietà e dolcezza)</i> L'Ingegnere è molto inquieto,
<span class="pagenum"><a id="Page_50"></a>[50]</span>
perchè gli affari vanno male!... In questi
giorni, capirai, non ho voluto dargli delle seccature;
ma domani mi farò dare il danaro.
</p>

<p>
<span class="smcap">Emma.</span> <i>(sostenuta)</i> Quanto a me non ti dico più nulla!...
Fa' quello che credi!
</p>

<p>
<span class="smcap">Vitt.</span> Via... smetti il broncio!... La settimana ventura
ci sposeremo!
</p>

<p>
<span class="smcap">Emma.</span> Oh, le conosco le tue settimane!
</p>

<p>
<span class="smcap">Vitt.</span> Domani vengo da te con le cinquecento lire...
e ti lascio carta bianca!... Regolerai le cose a
tuo modo.... Sei contenta?!
</p>

<p>
<span class="smcap">Emma.</span> <i>(tornando serena)</i> Sarò contenta... se farai sul
serio!
</p>

<p>
<span class="smcap">Vitt.</span> Cattiva!... Non ti fidi?!... Ma ora vattene!... Vien
gente!... Corri... corri!
</p>

<h3>
SCENA III.
</h3>

<p class="center">
<i><b>Detti</b>; l'<b>Usciere</b>; poi <b>Riccardo</b>.</i>
</p>

<p class="pad2">
<span class="smcap">Usc.</span> <i>(accorrendo)</i> Il Direttore....
</p>

<p>
<span class="smcap">Emma.</span> <i>(incontrandosi con Riccardo)</i> Troppo tardi!
<i>(ride)</i>.
</p>

<p>
<span class="smcap">Ricc.</span> <i>(vedendo Emma. — a Vittorio)</i> La vostra fidanzata?
</p>

<p>
<span class="smcap">Vitt.</span> <i>(confuso)</i> Sì!... Scusi, se la trova qui in Ufficio...
È venuta a portarmi alcune carte di premura.
</p>

<p>
<span class="smcap">Ricc.</span> <i>(sorridendo)</i> Conti da pagare?!
</p>

<p>
<span class="smcap">Emma.</span> <i>(fa cenno di sì, col capo)</i>.
</p>

<p>
<span class="smcap">Vitt.</span> No!... alcune carte....
</p>

<p>
<span class="smcap">Ricc.</span> <i>(a Emma)</i> Avete fatto benissimo a venire....
Così mi ricordate che non abbiamo ancora regolato
i conti con Vittorio....
</p>

<p>
<span class="smcap">Vitt.</span> <i>(pronto)</i> Ma... non c'è premura!... <i>(controscena</i>
<span class="pagenum"><a id="Page_51"></a>[51]</span>
<i>di Emma, lieta che Riccardo pensi a farli pagare)</i>.
</p>

<p>
<span class="smcap">Ricc.</span> <i>(serio, preoccupato)</i> Anzi, c'è urgenza!... <i>(a Vittorio)</i>
Dovete avere, credo... tre mesi?
</p>

<p>
<span class="smcap">Vitt.</span> Tre!
</p>

<p>
<span class="smcap">Ricc.</span> Fate eseguire il mandato... e dite che me lo portino
per la firma.
</p>

<p>
<span class="smcap">Vitt.</span> Domattina?!
</p>

<p>
<span class="smcap">Ricc.</span> No, no, subito!... Desidero che possiate riscuotere
oggi stesso... <i>(come parlando a sè medesimo)</i>
Domani... potrebbe essere tardi!
</p>

<p>
<span class="smcap">Emma.</span> <i>(lieta)</i> Grazie, signor Direttore!... <i>(via, con Vittorio)</i>.
</p>

<p>
<span class="smcap">Ricc.</span> <i>(agitato)</i> Troppo tardi?!... Speriamo di no! <i>(va
alla cassa-forte; l'apre e ne toglie delle carte, febbrilmente. — Azione
silenziosa, per manifestare che,
in quelle carte, è riposta ogni speranza, avendo così
nelle sue mani un'arma contro gli amministratori. — Si
bussa alla porta di destra: entra Silvia)</i>.
</p>

<h3>
SCENA IV.
</h3>

<p class="center">
<i><b>Detto</b> e <b>Silvia</b>.</i>
</p>

<p class="pad2">
<span class="smcap">Ricc.</span> <i>(sentendo bussare, ripone frettoloso le carte e corre
ad aprire)</i>. Oh, Silvia, quale imprudenza!
</p>

<p>
<span class="smcap">Sil.</span> <i>(entrando)</i> Ero troppo inquieta!... Mi sarebbe stato
impossibile attendere fino a questa sera per aver
notizie.... Ebbene?!
</p>

<p>
<span class="smcap">Ricc.</span> Non sono riuscito a nulla!... Ho trovato un'Assemblea
ostile... messa su principalmente contro
di me!
</p>

<p>
<span class="smcap">Sil.</span> Possibile?!
</p>

<p>
<span class="smcap">Ricc.</span> Proprio così!... Hanno combattuto la mia relazione
punto per punto... con un'acrimonia che
<span class="pagenum"><a id="Page_52"></a>[52]</span>
m'ha fatto maraviglia.... Oh, impossibile difendersi!
</p>

<p>
<span class="smcap">Sil.</span> Ma di che cosa ti accusano?
</p>

<p>
<span class="smcap">Ricc.</span> Di tutto!
</p>

<p>
<span class="smcap">Sil.</span> E di avermi restituita la dote?
</p>

<p>
<span class="smcap">Ricc.</span> Nessuno lo ha detto apertamente.... ma non
hanno risparmiato la più piccola allusione alla
mia colpevole condiscendenza verso i creditori
privilegiati!
</p>

<p>
<span class="smcap">Sil.</span> <i>(con disprezzo)</i> Gli sciocchi!... E hanno concluso?
</p>

<p>
<span class="smcap">Ricc.</span> Di liquidare!
</p>

<p>
<span class="smcap">Sil.</span> <i>(con gioja mal celata)</i> Deciso?!
</p>

<p>
<span class="smcap">Ricc.</span> Quasi all'unanimità!
</p>

<p>
<span class="smcap">Sil.</span> E questo t'addolora?
</p>

<p>
<span class="smcap">Ricc.</span> Sino a impazzirne!
</p>

<p>
<span class="smcap">Sil.</span> Eh, via!... è assurdo!
</p>

<p>
<span class="smcap">Ricc.</span> No... no!... È una rovina cercata... voluta... perchè
se gli azionisti mi davano il danaro che ho
loro richiesto, in meno d'un anno avrei terminato
il Quartiere... e non si sarebbe perduto un
soldo del capitale!... Ho messo nella discussione
tutto il mio ingegno... tutta la mia anima... per
iscuoterli... per convincerli!
</p>

<p>
<span class="smcap">Sil.</span> Sì, lo credo... e ti comprendo!... Ma, hai torto... sì
torto... di appassionarti tanto per della gente che
non ti ha mai capito!... Peggio per essi se l'impresa
va in rovina!... Lascia piangere il Principe
e Fabrizio, che l'hanno creata!
</p>

<p>
<span class="smcap">Ricc.</span> Il Principe ne uscirà rovinato!
</p>

<p>
<span class="smcap">Sil.</span> Ma Fabrizio, dopo di avere scatenato la tempesta...
raccoglierà gli avanzi del naufragio!.. Oh,
io lo conosco... e tu sei bene ingenuo di prendertela
così a cuore per lui... e per gli altri!
</p>

<p>
<span class="pagenum"><a id="Page_53"></a>[53]</span>
<span class="smcap">Ricc.</span> Fabrizio è nelle mie mani!
</p>

<p>
<span class="smcap">Sil.</span> Ah?!
</p>

<p>
<span class="smcap">Ricc.</span> Sai?... quelle carte che cercavo in questo labirinto
d'imbrogli...
</p>

<p>
<span class="smcap">Sil.</span> Ebbene?!
</p>

<p>
<span class="smcap">Ricc.</span> Le ho trovate!... <i>(mostrandole nel cassetto)</i> Eccole
qui... C'è ne per lui... e per gli altri!... Se mi vogliono
perdere... guai a loro!
</p>

<p>
<span class="smcap">Sil.</span> Bada, che sono astuti!... Occorreva loro l'uomo
responsabile... e hanno messo gli occhi sopra di
te!... Sta' in guardia!
</p>

<p>
<span class="smcap">Ricc.</span> La vedremo!... E ora va'.... Aspetta che ti fo
accompagnare... <i>(chiama a sinistra)</i> Vittorio!
</p>

<p>
<span class="smcap">Sil.</span> A questa sera!
</p>

<p>
<span class="smcap">Vitt.</span> <i>(presentandosi)</i> Mi ha chiamato?
</p>

<p>
<span class="smcap">Ricc.</span> <i>(indicando la destra)</i> Fate uscire di là la Duchessa,
senza che nessuno la veda.
</p>

<p>
<span class="smcap">Vitt.</span> <i>(precedendola)</i> Venga, signora!
</p>

<p>
<span class="smcap">Sil.</span> <i>(a Riccardo, piano, nell'andarsene)</i> Coraggio!...
E nessuna indulgenza.... nessuna debolezza!... Ti
hanno giocato?: véndicati... e ti amerò cento volte
di più! <i>(via)</i>.
</p>

<h3>
SCENA V.
</h3>

<p class="center">
<i><b>Moretti</b> e <b>Riccardo</b>.</i>
</p>

<p class="pad2">
<span class="smcap">Mor.</span> <i>(di dentro la comune, alzando la voce)</i> E io passo
lo stesso!... Ci vuol altro che una vecchia marmotta
per chiudermi il passo!... <i>(s'ode lo strepito
interno d'una contesa)</i>.
</p>

<p>
<span class="smcap">Ricc.</span> <i>(andando verso la comune)</i> Cosa c'è?!
</p>

<p>
<span class="smcap">Mor.</span> <i>(entrando)</i> Uno stupido che ho dovuto levar di
peso... per passare!
</p>

<p>
<span class="pagenum"><a id="Page_54"></a>[54]</span>
<span class="smcap">Ricc.</span> <i>(severamente)</i> L'usciere eseguisce gli ordini che
ha ricevuti!
</p>

<p>
<span class="smcap">Mor.</span> Cioè, di non far entrare i seccatori?!... Sta bene!:
ma non già le persone che vengono per affari!...
Sono proprio questi i momenti buoni da far anticamera!
</p>

<p>
<span class="smcap">Ricc.</span> Qui nessuno fa anticamera!... Ma, ora, c'è Consiglio...
e io non ho tempo!
</p>

<p>
<span class="smcap">Mor.</span> Ah, c'è Consiglio?!... Ragione di più, perchè
parli subito!
</p>

<p>
<span class="smcap">Ricc.</span> <i>(seccamente)</i> Allora... si spieghi... e si spicci!
</p>

<p>
<span class="smcap">Mor.</span> <i>(piantando le mani su' fianchi)</i> Domani, eh!, si
sospendono tutti i lavori?
</p>

<p>
<span class="smcap">Ricc.</span> Tutti!
</p>

<p>
<span class="smcap">Mor.</span> <i>(facendo il gesto di chi indica danaro)</i> Per mancanza
di... <i>farina</i>?
</p>

<p>
<span class="smcap">Ricc.</span> Già!
</p>

<p>
<span class="smcap">Mor.</span> <i>(dopo una pausa)</i> E le Banche?
</p>

<p>
<span class="smcap">Ricc.</span> <i>(freddamente)</i> Hanno chiuso gli sportelli.
</p>

<p>
<span class="smcap">Mor.</span> E non c'è altro modo, eh!, per tirare avanti?
</p>

<p>
<span class="smcap">Ricc.</span> Nessuno!
</p>

<p>
<span class="smcap">Mor.</span> Dunque.... il fallimento?!
</p>

<p>
<span class="smcap">Ricc.</span> Pur troppo!
</p>

<p>
<span class="smcap">Mor.</span> Però... in cassa... ci sarà ancora un po' di... <i>polvere</i>?...
Qualche migliajo di lire... non è così!?
</p>

<p>
<span class="smcap">Ricc.</span> Certo... ma che non bastano a pagare neanche
una settimana di lavori!
</p>

<p>
<span class="smcap">Mor.</span> <i>(alzando le spalle)</i> Non importa!... Dia a me
quattro... o cinque mila lire... e penso io a farle
riaprire il credito!
</p>

<p>
<span class="smcap">Ricc.</span> <i>(maravigliato)</i> E in che modo?!
</p>

<p>
<span class="smcap">Mor.</span> <i>(piano, con tono di confidenza)</i> Tra i miei operaj...
e fuori del cantiere... ho un centinajo di <i>bulj</i>... con
tanto di fegato... che non hanno paura de' poliziotti!...
<span class="pagenum"><a id="Page_55"></a>[55]</span>
Mi dia da distribuire... un po' di <i>breccia</i>...
e s'incaricheranno loro dell'<i>affare</i>.... Un
pajo di dimostrazioni all'aria aperta... e il Governo
fa spalancare subito gli sportelli!
</p>

<p>
<span class="smcap">Ricc.</span> Delle violenze... de' disordini!?
</p>

<p>
<span class="smcap">Mor.</span> <i>(con grande indifferenza)</i> Qualche vetro rotto...
qualche legnata!... Oh, roba da nulla!
</p>

<p>
<span class="smcap">Ricc.</span> <i>(con indignazione)</i> Se ho capito, voi vorreste
gettare in piazza gli operaj... e spingerli alla ribellione?!
</p>

<p>
<span class="smcap">Mor.</span> Ma no!... non occorre tanto!... Basta farli vociare
un poco!... Banchieri e ministri... <i>mollano</i>
subito!
</p>

<p>
<span class="smcap">Ricc.</span> E voi osate di farmi una simile proposta!?
</p>

<p>
<span class="smcap">Mor.</span> È il solo mezzo... ed è infallibile!
</p>

<p>
<span class="smcap">Ricc.</span> Oh, mai... mai!
</p>

<p>
<span class="smcap">Mor.</span> E perchè?!
</p>

<p>
<span class="smcap">Ricc.</span> Perchè sarebbe un'infamia!
</p>

<p>
<span class="smcap">Mor.</span> E non è peggio... per voi altri... gettare sul lastrico
centinaja di famiglie?!
</p>

<p>
<span class="smcap">Ricc.</span> È una disgrazia!... non una colpa!
</p>

<p>
<span class="smcap">Mor.</span> Parole... parole!
</p>

<p>
<span class="smcap">Ricc.</span> Ma pensate alle conseguenze!
</p>

<p>
<span class="smcap">Mor.</span> E quali?!... Qualche giorno di carcere... che
si buscano i più stupidi, che si lasciano acciuffare...
un centinajo di fannulloni rimpatriati!...
E, per una simile inezia, il pane assicurato... per
altri tre o quattro mesi... a mille operaj!
</p>

<p>
<span class="smcap">Ricc.</span> <i>(protestando, c. s.)</i> No!... no!
</p>

<p>
<span class="smcap">Mor.</span> <i>(alzando la voce)</i> È la sua ultima parola?
</p>

<p>
<span class="smcap">Ricc.</span> <i>(risoluto)</i> L'ultima!
</p>

<p>
<span class="smcap">Mor.</span> Sta bene!... Allora, lavoreremo per nostro conto...
e peggio a chi ne tocca!
</p>

<p>
<span class="smcap">Ricc.</span> <i>(severo)</i> Cosa intendete di dire?!
</p>

<p>
<span class="pagenum"><a id="Page_56"></a>[56]</span>
<span class="smcap">Mor.</span> Che la dimostrazione, all'aria aperta, si farà lo
stesso!... Qualche biglietto rosso... c'è ancora!...
<i>(toccando le saccocce)</i> Basterà per pagar da bere
agli amici!
</p>

<p>
<span class="smcap">Ricc.</span> Ma non avete capito che la Società si mette
in liquidazione!?
</p>

<p>
<span class="smcap">Mor.</span> Cosa volete che importi a noi!?... Le fabbriche
son venute su.... O voi altri... o i creditori... o le
Banche... avete l'obbligo di finirle!... State tranquillo,
a questo ci penserà il Governo!
</p>

<p>
<span class="smcap">Ricc.</span> Badate... a ciò che fate!
</p>

<p>
<span class="smcap">Mor.</span> È affar nostro!... Voi ci licenziate... e noi dobbiamo
guadagnarci da vivere!
</p>

<p>
<span class="smcap">Ricc.</span> Potrebbe costarvi salato!
</p>

<p>
<span class="smcap">Mor.</span> Di questo, lei, non s'inquieti!... Il sale ce lo
metteremo noi!... Pensi, piuttosto, domani, a dare
ordine che chiudano bene le imposte del suo Ufficio...
perchè la festa comincerà da qui!... Non
ci volete ajutare in nessun modo!?... Pagherete
voi altri per i primi!
</p>

<p>
<span class="smcap">Ricc.</span> Dunque, siete proprio risoluti?!
</p>

<h3>
SCENA VI.
</h3>

<p>
<i><b>Detti</b>; il <b>Principe</b>; <b>Tommaso</b>; il comm. <b>Ottavi</b>;
poi <b>Fabrizio</b>; <b>Gustavo</b>; il conte <b>Sereni</b>, e <b>due
Signori</b>, che entreranno con l'ordine più innanzi
indicato.</i>
</p>

<p>
<i>(Il Principe entra appoggiato al braccio di Tommaso. — Si
ferma nel fondo ad ascoltare le ultime parole
di Moretti. — Ha l'aspetto d'uomo abbattuto e
sofferente).</i>
</p>

<p class="pad2">
<span class="pagenum"><a id="Page_57"></a>[57]</span>
<span class="smcap">Mor.</span> <i>(interrompendo Riccardo)</i> A tutto!... Noi non siamo
di quelli che si fermano al primo ostacolo!...
Abbiamo superato ben altra <i>crisi</i> che questa,
caro Ingegnere... <i>(sulle mosse per andarsene)</i> e se
lei si affoga in un bicchier d'acqua... io... vede...
non mi affogo neanche... se cascasse il diluvio!
<i>(via, minacciando)</i>.
</p>

<p>
<span class="smcap">Princ.</span> <i>(avanzando verso il proscenio)</i> Perchè Moretti
se ne va minacciando?
</p>

<p>
<span class="smcap">Ricc.</span> Perchè gli ho negato il danaro che mi chiedeva
per subornare gli operaj!
</p>

<p>
<span class="smcap">Princ.</span> <i>(alterato)</i> Che vuol fare?!
</p>

<p>
<span class="smcap">Ricc.</span> Del chiasso, per la sospensione de' lavori!
</p>

<p>
<span class="smcap">Princ.</span> <i>(con dolore)</i> Ci mancherebb'altro!
</p>

<p>
<span class="smcap">Ricc.</span> È tipo da farlo anche senza il nostro ajuto!...
Non intende ragione!
</p>

<p>
<span class="smcap">Princ.</span> <i>(sedendo, accasciato)</i> Ah!... ma è la rovina completa,
dunque?!
</p>

<p>
<span class="smcap">Ott.</span> Via, Principe... non si accuori per ciò!
</p>

<p>
<span class="smcap">Princ.</span> Si crederà che siamo noi a provocare, sottomano,
i disordini!... Abbiamo tanti nemici!...
Avete visto, questa mattina, all'Assemblea?!...
Non una voce in nostra difesa!... E, in fine, chi
perde di più... sono io!... La metà de' lavori è
stata fatta col mio danaro!... Un terzo de' terreni
erano miei!... E chi alzava la voce non
aveva sborsato nemmeno diecimila lire!... Ma
com'è accaduto, che le azioni... sottoscritte tutte
da amici... siano andate in mano di quella gente?!
</p>

<p>
<span class="smcap">Tomm.</span> Giuochi di borsa!
</p>

<p>
<span class="smcap">Ott.</span> Gli amici non avevano nessuna fiducia... e ci
hanno traditi... gettando tutte le azioni sul mercato!
</p>

<p>
<span class="smcap">Princ.</span> Oh, io non avrò la forza di sopportare questo
colpo!
</p>

<p>
<span class="pagenum"><a id="Page_58"></a>[58]</span>
<span class="smcap">Ott.</span> Via, Principe... coraggio!
</p>

<p>
<span class="smcap">Ricc.</span> <i>(combattuto)</i> Nel suo stato... farebbe molto bene
a non trovarsi al Consiglio!
</p>

<p>
<span class="smcap">Princ.</span> E perchè?!
</p>

<p>
<span class="smcap">Ricc.</span> Perchè dovrà sentire delle rivelazioni ancor più
dolorose!
</p>

<p>
<span class="smcap">Tomm.</span> <i>(al Principe)</i> Sì... sì... sarebbe un'imprudenza!...
È già tanto agitato!
</p>

<p>
<span class="smcap">Princ.</span> <i>(agitatissimo)</i> No!... Voglio saper tutto!... E subito!..
<i>(con impazienza)</i> Cosa fanno, che non vengono?!
</p>

<p>
<span class="smcap">Tomm.</span> <i>(udendo un rumore di passi)</i> Eccoli, Eccellenza!..
Io mi ritiro... <i>(entrano Fabrizio, Gustavo, Sereni e
due Signori)</i>.
</p>

<p>
<span class="smcap">Princ.</span> <i>(a Tommaso, con tono imperioso)</i> No... resta!
</p>

<p>
<i>(I nuovi arrivati salutano affettuosamente il
Principe e Ottavi: — i due Signori, e Sereni, rispondono
freddamente al saluto di Riccardo: — Fabrizio
e Gustavo non lo salutano).</i>
</p>

<p>
<span class="smcap">Gust.</span> <i>(al Principe)</i> Dunque, caro zio... eccoci qui
tutti... rassegnati a sentire quali altre disgrazie
ci ha preparato il nostro Direttore!
</p>

<p>
<span class="smcap">Ricc.</span> <i>(freddo)</i> Sono ai loro ordini!
</p>

<p>
<i>(A un cenno del Principe tutti prendono posto. — Il
Principe rimane dove si sarà seduto entrando. — Riccardo
resta in piedi. — Durante questa
scena, Fabrizio, Gustavo e Ottavi sederanno,
per restar poi in piedi. — Sebbene la scena rappresenti
un Consiglio, è necessario dare a esso un
grande movimento, secondo l'azione. — Nella prima
parte, uno de' due Signori prenderà degli appunti;
e cominciata la disputa, smetterà di scrivere).</i>
</p>

<p>
<span class="pagenum"><a id="Page_59"></a>[59]</span>
</p>

<div class="figcenter">
<img src="images/59.jpg" alt="Disposizione degli attori in scena"
title="" />
</div>

<p>
<span class="smcap">Princ.</span> <i>(a Riccardo)</i> Dica pure.
</p>

<p>
<span class="smcap">Ricc.</span> <i>(freddo, sostenuto, sforzando di serbarsi tranquillo)</i>
Nell'ultimo Consiglio ho esposto la <i>situazione</i>... e
ho spiegato come... dopo il rifiuto della Banca di
darci altro danaro... riuscisse impossibile di continuare
i lavori, senza un nuovo sacrifizio da parte
degli azionisti.... Non ostante i miei sforzi... e non
ostante l'esempio del Principe... la maggioranza
ha determinato di liquidare la Società.
</p>

<p>
<span class="smcap">Gust.</span> Se questa determinazione è stata presa, si deve
all'imprudente restituzione del milione di lire
alla Duchessa... restituzione che ha irritato quanti
siamo!
</p>

<p>
<span class="smcap">Fabr.</span> La sola vera causa del disastro!
</p>

<p>
<span class="smcap">Ricc.</span> Domando scusa... ma quella restituzione fu approvata
dalla maggioranza del Consiglio!
</p>

<p>
<span class="smcap">Ott.</span> Perchè si fece credere che non avrebbe danneggiato
l'azienda!
</p>

<p>
<span class="pagenum"><a id="Page_60"></a>[60]</span>
<span class="smcap">Princ.</span> Questo è vero!
</p>

<p>
<span class="smcap">Ricc.</span> <i>(severo, freddo, contenendosi)</i> Sì, è vero!... Ed è
vero anche che ne furono dette le ragioni, e furono
indicati i modi co' quali si doveva, da allora
in poi, proseguire.... E avete votato anche questi!...
Ecco il verbale firmato!... Perchè non si
volle, perchè non si potè adoperarli.... lo vedremo....
Io accetto la mia responsabilità... ma soltanto
se gli altri assumeranno la loro!
</p>

<p>
<span class="smcap">Princ.</span> Sì... ma dopo che lei avrà reso il conto!
</p>

<p>
<span class="smcap">Ricc.</span> <i>(interrompendo)</i> Di tutto!... Li ho convocati per
questo!
</p>

<p>
<span class="smcap">Princ.</span> <i>(agli altri)</i> Lasciatelo, dunque, parlare!
</p>

<p>
<span class="smcap">Ricc.</span> Una volta determinata la liquidazione, io non dovrei
far altro che presentare, a' liquidatori, i miei
registri... ma....
</p>

<p>
<span class="smcap">Princ.</span> Ebbene!?
</p>

<p>
<span class="smcap">Ricc.</span> Se non si rimedia in tempo, dal loro esame
risulteranno gravi irregolarità, che possono anche
far dichiarare doloso il fallimento!
</p>

<p>
<i>(Azione e movimento generale).</i>
</p>

<p>
<span class="smcap">Princ.</span> Non comprendo!
</p>

<p>
<span class="smcap">Ricc.</span> Quando ho assunto la direzione, ho trovato un
grande disordine amministrativo... ma non credevo
che potesse nascondere delle vere frodi!
</p>

<p>
<span class="smcap">Tutti.</span> <i>(con grande protesta)</i> Frodi?!
</p>

<p>
<span class="smcap">Ricc.</span> <i>(accennando Gustavo)</i> Il Marchese, lo sospettava!
</p>

<p>
<span class="smcap">Gust.</span> <i>(con grande vivacità)</i> Non ho mai detto questo!
</p>

<p>
<span class="smcap">Ricc.</span> <i>(contenendosi, c. s.)</i> Sì... ed è in seguito a' suoi
avvertimenti, che son voluto andare al fondo di
ogni cosa.... Esaminando le carte di tutta l'azienda...
ho trovato che il male era più grave di
quanto si poteva temere.
</p>

<p>
<span class="pagenum"><a id="Page_61"></a>[61]</span>
<span class="smcap">Fabr.</span> <i>(pronto, vivace)</i> Il debito lasciato dal primo Direttore!
</p>

<p>
<span class="smcap">Ott.</span> <i>(c. s.)</i> Qualche cambiale non pagata!
</p>

<p>
<span class="smcap">Ricc.</span> E anche ben altro!
</p>

<p>
<span class="smcap">Princ.</span> <i>(agitatissimo)</i> Che cosa?!... In nome di Dio, lo
dica!
</p>

<p>
<span class="smcap">Ricc.</span> <i>(osservando degli appunti)</i> Abbiamo, prima di
tutto, in circolazione, 400 azioni... dal n.º 6400 al
6800... che non furono mai pagate... e perciò si sarebbero
dovute annullare!
</p>

<p>
<span class="smcap">Princ.</span> E chi le ebbe?
</p>

<p>
<span class="smcap">Ricc.</span> <i>(pronto)</i> Dugento, il commendator Ottavi....
</p>

<p>
<span class="smcap">Ott.</span> <i>(pronto, vivace)</i> Mi furono regalate, per le concessioni
che seppi ottenere dal Governo!
</p>

<p>
<span class="smcap">Ricc.</span> Ma ciò non risulta!
</p>

<p>
<span class="smcap">Princ.</span> <i>(interponendosi)</i> È vero... lo ricordo!... Ho proposto
io stesso questo compenso.
</p>

<p>
<span class="smcap">Ricc.</span> Che il Consiglio però... non poteva fare!
</p>

<p>
<span class="smcap">Ott.</span> <i>(alzando la voce)</i> E perchè?!
</p>

<p>
<span class="smcap">Ricc.</span> Perchè non ne ha la facoltà!... <i>(tutti protestano
vivacemente)</i> In ogni modo, bisognava registrare...
sotto un titolo qualunque... la somma corrispondente...
al passivo... e liberare le azioni... mentre,
così, figurano emesse illegalmente!
</p>

<p>
<span class="smcap">Princ.</span> <i>(a Riccardo)</i> E le altre!?
</p>

<p>
<span class="smcap">Ricc.</span> <i>(accennando Gustavo)</i> Le ebbe il Marchese!
</p>

<p>
<span class="smcap">Gust.</span> <i>(pronto, vivace, risoluto)</i> Non lo nego!... E costituiscono
un mio debito!... Ecco tutto!
</p>

<p>
<span class="smcap">Ricc.</span> Ho paura che il tribunale non lo chiamerà un
debito!
</p>

<p>
<span class="smcap">Gust.</span> <i>(con vivacità, c. s.)</i> Che cosa, dunque!?
</p>

<p>
<span class="smcap">Ricc.</span> Una frode!... <i>(proteste generali, vivacissime)</i> Certo,
perchè si tratta di <i>titoli senza valore</i>.... venduti
alla Borsa!
</p>

<p>
<span class="pagenum"><a id="Page_62"></a>[62]</span>
<span class="smcap">Ser.</span> È una illegalità che si può sempre sanare!
</p>

<p>
<span class="smcap">Tutti.</span> <i>(meno Riccardo, con alte grida)</i> Certo... certo!...
sì... sì!
</p>

<p>
<span class="smcap">Princ.</span> Vediamo che cosa c'è d'altro!?
</p>

<p>
<span class="smcap">Ricc.</span> Molte cambiali di capomastri immaginarj, che
figurano d'aver ricevuto delle anticipazioni per
lavori non mai eseguiti!
</p>

<p>
<span class="smcap">Ott.</span> Ma sono passività antiche!
</p>

<p>
<span class="smcap">Ricc.</span> <i>(pronto, energico)</i> Che nel fare i conti ritorneranno
a galla!
</p>

<p>
<span class="smcap">Ott.</span> Sì... ma con vantaggio di nessuno!
</p>

<p>
<span class="smcap">Ricc.</span> Sia pure!... ma non senza grave danno... morale...
di chi ha ottenuto lo sconto di quegli <i>effetti</i>...
cioè... <i>(notando le parole)</i> di tutti loro!
</p>

<p>
<span class="smcap">Tutti.</span> <i>(eccetto il Principe e Riccardo, con alta protesta)</i>
Noi!?... come?!... perchè?!
</p>

<p>
<span class="smcap">Ricc.</span> Alle cambiali sono uniti gli appunti e le lettere...
di chi le ha raccomandate!
</p>

<p>
<i>(Parlano tutti, protestando calorosamente e rapidamente).</i>
</p>

<p>
<span class="smcap">Ott.</span> Che si è pensato bene di conservare?!
</p>

<p>
<span class="smcap">Fabr.</span> A quale scopo, poi!?
</p>

<p>
<span class="smcap">Gust.</span> Da chi!?
</p>

<p>
<span class="smcap">Ricc.</span> <i>(dominando tutte quelle voci)</i> Dal cassiere e dagl'impiegati...
per giustificarsi!
</p>

<p>
<span class="smcap">Ott.</span> Non ne hanno di bisogno!
</p>

<p>
<span class="smcap">Ser.</span> Sono carte, che si possono sempre bruciare!
</p>

<p>
<span class="smcap">Ott.</span> Ma certo... certo!
</p>

<p>
<span class="smcap">Tutti.</span> Sì... sì!
</p>

<p>
<span class="smcap">Princ.</span> <i>(a Riccardo, c. s.)</i> Ed è tutto qui?!
</p>

<p>
<span class="smcap">Ricc.</span> Ci sono, inoltre, parecchi contratti che si possono
anche impugnare... di falso.
</p>

<p>
<span class="pagenum"><a id="Page_63"></a>[63]</span>
<span class="smcap">Tutti.</span> <i>(come, sopra, con animazione crescente)</i> Di
falso?!
</p>

<p>
<span class="smcap">Ricc.</span> <i>(alzando la voce; fiero, energico)</i> Sì... perchè si
tratta di ricomprare, a prezzi esorbitanti, de' terreni
venduti... qualche mese prima... a uomini di
paglia!
</p>

<p>
<span class="smcap">Fabr.</span> <i>(scattando in piedi; pronto, vivace)</i> Ciò non è
facile a provarsi!
</p>

<p>
<span class="smcap">Ott.</span> E nessuno farà una simile ricerca!
</p>

<p>
<span class="smcap">Ricc.</span> <i>(dominando con la sua la voce di tutti)</i> La faranno
gli azionisti danneggiati... la farà il tribunale!
</p>

<p>
<span class="smcap">Gust.</span> <i>(urlando)</i> Sono spauracchi!
</p>

<p>
<span class="smcap">Ricc.</span> <i>(c. s.)</i> No!... sono pericoli... che è dover mio
di svelare!
</p>

<p>
<span class="smcap">Princ.</span> <i>(a Riccardo)</i> E che cosa propone lei per isventarli?
</p>

<p>
<span class="smcap">Ricc.</span> Il pagamento dell'ammontare delle azioni, emesse
illegalmente... il ritiro delle cambiali fittizie!
</p>

<p>
<span class="smcap">Gust.</span> <i>(sempre gridando)</i> Ma, per far questo, non basta
mezzo milione!
</p>

<p>
<span class="smcap">Ricc.</span> <i>(pronto, energico, fiero)</i> Che tutti insieme potranno
trovare!... Pensino che è questione d'onore!
</p>

<p>
<span class="smcap">Fabr.</span> <i>(scattando in piedi, e alzando la voce)</i> È una
pazzia!
</p>

<p>
<span class="smcap">Ser.</span> Certo... certo!
</p>

<p>
<span class="smcap">Gust.</span> <i>(c. s.)</i> Ci sono tanti modi per riparare!
</p>

<p>
<span class="smcap">Tutti.</span> <i>(parlando insieme, con grande animazione)</i>
Sì!... sì!
</p>

<p>
<span class="smcap">Ricc.</span> <i>(c. s.)</i> Quali?!... Non li vedo!
</p>

<p>
<span class="smcap">Gust.</span> <i>(pronto, vivace)</i> Si aggiustano... i registri!
</p>

<p>
<span class="smcap">Ser.</span> Si sopprimono le carte inutili!
</p>

<p>
<span class="smcap">Fabr.</span> E si presentano solo gli ultimi contratti!
</p>

<p>
<span class="pagenum"><a id="Page_64"></a>[64]</span>
<span class="smcap">Ott.</span> Ben inteso.... con le partite già liquidate!
</p>

<p>
<span class="smcap">Gust.</span> E i bilanci in regola!
</p>

<p>
<span class="smcap">Tutti.</span> <i>(c. s.)</i> Sì... sì!
</p>

<p>
<span class="smcap">Gust.</span> <i>(accalorandosi, sempre più)</i> È questione di un
po' di lavoro!
</p>

<p>
<span class="smcap">Ott.</span> <i>(pronto, vivace)</i> E tutto si accomoda!
</p>

<p>
<span class="smcap">Ser.</span> <i>(pronto, vivace)</i> Ma sicuro!
</p>

<p>
<span class="smcap">Ricc.</span> <i>(contenendosi a stento: quasi fremente)</i> Sicchè,
io dovrei... secondo loro... alterare i registri?!
</p>

<p>
<span class="smcap">Ott.</span> <i>(pronto)</i> No... correggerli!
</p>

<p>
<span class="smcap">Ricc.</span> <i>(c. s.)</i> Fare sparire i documenti?!
</p>

<p>
<span class="smcap">Ser.</span> <i>(stringendosi nelle spalle)</i> Basta non mostrarli!
</p>

<p>
<span class="smcap">Ricc.</span> <i>(c. s., al colmo dell'esasperazione)</i> Cioè... mentire
cogli azionisti... co' giudici!... falsificare le carte!...
rendermi complice di tutti i loro... pasticci!... assumere
la responsabilità morale di tutte le frodi
commesse dal giorno che fu impiantata la Società?!
</p>

<p>
<span class="smcap">Ott.</span> <i>(gridando)</i> Nessuno le dice di far questo!... Si
tratta solo di riparare al male!
</p>

<p>
<span class="smcap">Ricc.</span> <i>(c. s., fremente)</i> Che io non ho fatto... e del quale
non devo rispondere!... Sono un uomo onesto, io... e
mi fa maraviglia che si possano farmi simili proposte!...
Ho svelato loro i pericoli, a' quali vanno
incontro... perchè riparino... se vogliono... onestamente...
finchè ne hanno il tempo!... Non già per
ajutarvi a coprire, con nuove frodi, le vecchie!...
Vi ho dato il mio lavoro... il mio ingegno... la mia
influenza... ma non vi ho venduto il mio onore!...
Mi avete sfruttato in tutti i modi... ma non mi
farete diventare nè un ladro... nè un falsario!...
</p>

<p>
<i>(Durante la sfuriata di Riccardo, l'azione dev'essere
animata da parte di tutti. — Il Principe si agita
<span class="pagenum"><a id="Page_65"></a>[65]</span>
sempre più: Tommaso cerca di calmarlo: gli altri,
in piedi, minacciano Riccardo, protestando, interrompendo,
ecc. ecc.).</i>
</p>

<p>
Devo agli azionisti la verità intera... e la sapranno!...
Questi documenti... che nessuno di voi
altri vuol riscattare... anderanno al tribunale!...
Essi proveranno che l'idea grandiosa del Principe
non è fallita per colpa mia... nè per forza
di eventi... ma perchè, sino dal primo giorno, egli
ebbe la disgrazia di circondarsi d'uomini senza
scrupoli... veri parassiti!
</p>

<p>
<span class="smcap">Tutti.</span> <i>(fuorchè il Principe, protestando, con alto clamore)</i>
Non è vero!... menzogna!... è falso!... calunnie!
</p>

<p>
<span class="smcap">Ricc.</span> <i>(continuando, senza badare a nessuno, e dominando
tutti con la sua voce)</i> Mi duole per il
Principe... che lo scandolo sarà enorme... e colpirà
persone che gli sono care.... Ma chi ha
rotto deve pagare!... E tanto peggio per tutti,
se... credendo di trovar qui un ingenuo... hanno
provocata la ribellione di un galantuomo... e lo
hanno spinto... per liberarsi dal fango che si vuol
gettare sopra di lui... a denunziare i veri colpevoli!
</p>

<p>
<span class="smcap">Tutti.</span> <i>(Urli, e proteste generali)</i>.
</p>

<p>
<span class="smcap">Princ.</span> <i>(tremante dalla commozione, con uno scoppio
violento d'ira)</i> Lei non denunzierà nessuno... non
farà scandoli... non getterà la vergogna sopra
un'impresa creata da me!
</p>

<table class="bravo" summary="">
 <tr>
  <td style="width: 35%"><span class="smcap">Ott.</span> Bravo!</td> <td class="dx" rowspan="3"><i>(tutti insieme, con alte grida di approvazione)</i>.</td>
 </tr>
 <tr>
  <td><span class="smcap">Ser.</span> Bravo!</td>
 </tr>
 <tr>
  <td><span class="smcap">Gust.</span> Così... così!</td>
 </tr>
</table>

<p>
<span class="smcap">Princ.</span> <i>(continuando)</i> Se ci sono de' colpevoli... io solo
<span class="pagenum"><a id="Page_66"></a>[66]</span>
ho il diritto di giudicarli!... Io, che ho dato alla
Società il mio nome, e de' milioni... non chi è stato
pagato per il suo lavoro!... <i>(approvazioni generali,
clamorose. — Dopo breve pausa)</i> Se il fallimento
è una disgrazia inevitabile... lo scandolo non avverrà
fin che io vivo!... Se nessuno riparerà le
colpe di un'Amministrazione disordinata... pagherò
io per tutti!... <i>(con ira generosa, a Riccardo)</i> A me
quelle carte... che lei non ha il diritto di gettare
in pascolo alla folla!... <i>(fa un passo verso Riccardo,
per togliergli di mano le carte)</i>.
</p>

<p>
<span class="smcap">Ricc.</span> <i>(quasi istupidito, afferra le carte e le salva)</i>
Ah, no!
</p>

<p>
<span class="smcap">Princ.</span> Lo voglio!... Qui comando io! <i>(continuando, con
grande commozione)</i> Sotto le rovine della Società...
resterà travolta la mia fortuna... non l'onore della
mia famiglia!
</p>

<p>
<span class="smcap">Ricc.</span> <i>(pallido, fremente, ma risoluto)</i> Eccellenza... l'onore
della sua famiglia... vale il mio!... E queste
carte non usciranno dalle mie mani... finchè io
non le avrò poste al sicuro dalle accuse di chi
ha... rubato qui!... <i>(stringe le carte tra le mani,
con moto convulsivo, e fa per uscire)</i>.
</p>

<p>
<span class="smcap">Tutti.</span> <i>(balzando in piedi, furiosamente)</i> Non lo lasciate
uscire!... È troppo!... Ladri noi?!... Ma il ladro,
è lui!... Fermatelo!!... <i>(alcuni trattengono Riccardo:
altri, sempre minacciosi, sulla porta, si preparano a
sbarrargli la via. — Grande chiasso e confusione. — Quadro!)</i>.
</p>

<p>
<span class="smcap">Princ.</span> <i>(ergendosi della persona, alto, solenne)</i> Silenzio!...
Lasciatelo uscire!... <i>(movimento e meraviglia in
tutti)</i> Lo voglio!... <i>(a Riccardo)</i> Signore, domani....
lei mi darà quelle carte!
</p>

<p>
<span class="smcap">Ricc.</span> <i>(vincendosi a stento)</i> Sì... se lei assumerà... con
<span class="pagenum"><a id="Page_67"></a>[67]</span>
atto formale.... la piena responsabilità dell'azienda!
</p>

<p>
<span class="smcap">Princ.</span> <i>(solenne, c. s.)</i> Quest'atto... lo avrà!... <i>(vinto
dalla commozione, si avvia verso la comune, sostenuto
da Tommaso e da Ottavi)</i>.
</p>

<p>
<i>(Gustavo, Fabrizio e gli altri lo seguono, gesticolando,
parlando animatamente, e gettando sguardi
d'odio e di sprezzo sopra Riccardo; che, ritto in
piedi, pallido, fremente, ride convulsivamente, con
grande sarcasmo)</i>. — <i>(Quadro)</i>.
</p>

<p class="center pad2">
<i>(Cala la tela)</i>.
</p>

<p class="center pad2 large">
<span class="smcap">Fine dell'Atto Terzo.</span>
</p>
</div>

<div class="testo">
<p>
<span class="pagenum"><a id="Page_69"></a>[69]</span>
</p>

<h2><i>ATTO QUARTO</i></h2>

<div class="intro">
<p>
<b>Gabinetto-salotto</b> nell'appartamento privato del Principe. — Scrivania
con sopra libri, carte ecc. — Mobili artistici,
quadri alle pareti, vasi di porcellana ecc. — Porta nel fondo,
e porta laterale.
</p>
</div>

<h3>
SCENA I.
</h3>

<p class="center">
<i><b>Principe</b> e <b>Tommaso</b>; indi <b>Esther</b>.</i>
</p>

<p class="pad2">
<span class="smcap">Princ.</span> <i>(è seduto sopra una poltrona vicino a una tavola
ingombra di libri, di carte e di giornali: ha
l'aspetto d'uomo abbattuto, sofferente: è molto
agitato)</i> Che infamia!
</p>

<p>
<span class="smcap">Tomm.</span> <i>(dall'altra parte della tavola, con un giornale in
mano, interrompendo la lettura)</i> Basta, Eccellenza!...
Mi permetta di non leggere più... <i>(fa per gettare
il giornale)</i>.
</p>

<p>
<span class="smcap">Princ.</span> <i>(nervoso, convulso)</i> No!... continua... Voglio sentir
tutto!
</p>

<p>
<span class="smcap">Tomm.</span> Perchè tormentarsi così?!
</p>

<p>
<span class="smcap">Princ.</span> Leggi... leggi!... Lo voglio!
</p>

<p>
<span class="smcap">Tomm.</span> <i>(rassegnato, leggendo)</i> «La condotta della Duchessa
spiega tutta la catastrofe. Sono inutili i
commenti!»
</p>

<p>
<span class="smcap">Princ.</span> Oh, sì... inutili!... <i>(dà un altro giornale a Tommaso)</i>
E questo?!... Cosa dice?!... Guarda lì... è segnato
in rosso!
</p>

<p>
<span class="pagenum"><a id="Page_70"></a>[70]</span>
<span class="smcap">Tomm.</span> <i>(leggendo)</i> «Oramai si fa piena luce sulla famosa
Società per il quartiere Lanfranchi.... Tra
il Direttore e una dama aristocratica, della quale
tutti conoscono il nome, correvano delle relazioni
che non erano solamente d'interessi.... Di qui, la
restituzione del milione di lire, cagione prima
della catastrofe.»
</p>

<p>
<span class="smcap">Princ.</span> <i>(interrompendo, fremente, imperioso)</i> Va' innanzi...
va' innanzi!
</p>

<p>
<span class="smcap">Tomm.</span> <i>(continuando)</i> «Ciò spiega la sollecitudine
avuta dal Principe nell'addossarsi tutte le passività,
e nel far ripartire per l'America l'Ingegnere...
Si spera così di soffocare lo scandolo; ma
non sarà facile!»
</p>

<p>
<span class="smcap">Princ.</span> <i>(con dolore, affranto)</i> Pur troppo!... Oh, questo
colpo è il più terribile!... Ma, dunque, tutti
conoscevano le relazioni di Silvia con l'Ingegnere!...
Anche tu?!
</p>

<p>
<span class="smcap">Tomm.</span> Le ho sospettate... ma non avrei mai creduto....
</p>

<p>
<span class="smcap">Princ.</span> E perchè non hai parlato?!
</p>

<p>
<span class="smcap">Tomm.</span> Per non darle un dolore!
</p>

<p>
<span class="smcap">Princ.</span> Hai fatto male!... Un mese fa avrei troncato
tutto, senza scandolo... mentre oggi... lo vedi!...
col pretesto della rovina finanziaria della Società...
si stampano di queste infamie!
</p>

<p>
<span class="smcap">Tomm.</span> Ma se lei vuole, può imporre il silenzio... con
delle brave condanne!
</p>

<p>
<span class="smcap">Princ.</span> De' processi!?... Sarebbe peggio!... E che fa ora
la Duchessa?
</p>

<p>
<span class="smcap">Tomm.</span> <i>(fingendo)</i> Non so!... Esther, forse, potrebbe
dirglielo.
</p>

<p>
<span class="smcap">Princ.</span> Chiamala!... <i>(Tommaso s'affaccia alla porta
di destra, e dà un ordine)</i>. Spero che non vorrà
restar qui... e affrontare lo scandolo!
</p>

<p>
<span class="pagenum"><a id="Page_71"></a>[71]</span>
<span class="smcap">Tomm.</span> Sarebbe un'imprudenza... anzi... un'audacia!
</p>

<p>
<span class="smcap">Princ.</span> <i>(vivace)</i> Che io non le permetterò!
</p>

<p>
<span class="smcap">Esth.</span> <i>(entrando)</i> Sua Eccellenza mi vuole?
</p>

<p>
<span class="smcap">Princ.</span> Sì... vieni!... <i>(con aria di rimprovero)</i> Anche tu
sapevi?!... <i>(con ira)</i> E, forse, sei stata sua complice?!
</p>

<p>
<span class="smcap">Esth.</span> <i>(con islancio)</i> Che dice mai, Eccellenza?!... Le
giuro... che ignoravo tutto!
</p>

<p>
<span class="smcap">Princ.</span> <i>(tranquillandosi)</i> Davvero?!
</p>

<p>
<span class="smcap">Esth.</span> Sulla mia vita!
</p>

<p>
<span class="smcap">Tomm.</span> <i>(insinuante)</i> Può crederle... Esther è incapace
di mentire.
</p>

<p>
<span class="smcap">Esth.</span> <i>(con simulata ingenuità)</i> Io mi sono sempre occupata
esclusivamente del Signorino.
</p>

<p>
<span class="smcap">Princ.</span> Che ora va in collegio.
</p>

<p>
<span class="smcap">Esth.</span> <i>(con finto dolore)</i> Lo so!... La signora Duchessa
me lo ha detto!... E mi ha anche licenziata!
</p>

<p>
<span class="smcap">Princ.</span> E ciò ti addolora?
</p>

<p>
<span class="smcap">Esth.</span> Sono sola... resto sulla strada!
</p>

<p>
<span class="smcap">Princ.</span> Provvederò io anche a te!... E, ora, dimmi:
che fa la Duchessa?
</p>

<p>
<span class="smcap">Esth.</span> È chiusa nel suo appartamento con la cameriera....
Credo prepari le valigie per partire.
</p>

<p>
<span class="smcap">Princ.</span> Per dove?
</p>

<p>
<span class="smcap">Esth.</span> Non so!... Forse, per villa Santi... Ho visto che
ha spedito de' lunghi dispacci a sua zia!
</p>

<p>
<span class="smcap">Princ.</span> <i>(vivace)</i> Prima che parta voglio vederla!... Diglielo!
</p>

<p>
<span class="smcap">Tomm.</span> Eccellenza... perchè questo colloquio?
</p>

<p>
<span class="smcap">Princ.</span> Lo voglio!
</p>

<p>
<span class="smcap">Tomm.</span> <i>(insinuante)</i> Sarà un nuovo tormento!
</p>

<p>
<span class="smcap">Princ.</span> <i>(imperioso, a Esther)</i> Hai capito?... Voglio vederla!
</p>

<p>
<span class="smcap">Esth.</span> <i>(inchinandosi)</i> Ubbidisco! <i>(via)</i>.
</p>

<p>
<span class="pagenum"><a id="Page_72"></a>[72]</span>
<span class="smcap">Tomm.</span> <i>(insistendo)</i> Creda, Eccellenza... fa male a procurarsi
questo nuovo dolore... nello stato di abbattimento
in cui si trova!
</p>

<p>
<span class="smcap">Princ.</span> <i>(con riso ironico)</i> Hai paura che non resista a
tante scosse?!
</p>

<p>
<span class="smcap">Tomm.</span> Oh Dio!, Eccellenza!... C'è di che abbattere la
fibra più vigorosa!... <i>(insinuante)</i> Se almeno avesse
lasciato ad altri la cura di liquidare la Società!...
Ma vuol far tutto lei!
</p>

<p>
<span class="smcap">Princ.</span> <i>(vivace)</i> È impegnato il mio onore!
</p>

<p>
<span class="smcap">Tomm.</span> Sta bene... ma... quando lei ha risoluto il da
fare... per l'esecuzione, può affidarsi a qualche
persona pratica d'affari, che abbia la mente fredda....
Lei è troppo... sempre gran signore!... Non
vede i tranelli che le tendono gli affaristi... e,
con l'intenzione di far bene, si esporrà a nuove
perdite!
</p>

<p>
<span class="smcap">Princ.</span> Non credo!... E, poi, lasciami provare!... Il mio
nome... la mia condizione... servono ancora a facilitare
certe trattative.... Ci sono molti che s'interessano
per me... ho fondate speranze di ajuto.
</p>

<p>
<span class="smcap">Tomm.</span> Oh, Eccellenza... non s'illuda!... Quando si
tratta di promettere... tutti son pronti... ma prima
di sborsare de' capitali!
</p>

<p>
<span class="smcap">Princ.</span> Eppure, io ho ancora fede... Ottavi lavora
attivamente... e se si può concludere un grosso
prestito....
</p>

<p>
<span class="smcap">Tomm.</span> Altrimenti?!
</p>

<p>
<span class="smcap">Princ.</span> Farò quello che hai detto tu!... Venderemo i
quadri... i cavalli: affitteremo....
</p>

<p>
<span class="smcap">Tomm.</span> E lei vorrebbe presedere a una simile liquidazione!?
</p>

<p>
<span class="smcap">Princ.</span> <i>(vivace)</i> Ah, io no... mai!... Se vi sarò forzato,
darò ampia procura al più fidato, e al più devoto
de' miei!
</p>

<p>
<span class="pagenum"><a id="Page_73"></a>[73]</span>
<span class="smcap">Tomm.</span> <i>(agitato)</i> A chi?
</p>

<p>
<span class="smcap">Princ.</span> <i>(sorridendo)</i> A te!
</p>

<p>
<span class="smcap">Tomm.</span> <i>(fingendo grande maraviglia)</i> A me, Eccellenza?!
</p>

<p>
<span class="smcap">Princ.</span> Chi altri troverei più intelligente.... più
pratico?!
</p>

<p>
<span class="smcap">Tomm.</span> Oh, molti!... ma nessuno più devoto!
</p>

<p>
<span class="smcap">Princ.</span> Per questo sarai il prescelto!
</p>

<p>
<span class="smcap">Tomm.</span> E vostra Eccellenza resterà a Roma?
</p>

<p>
<span class="smcap">Princ.</span> No!... Me ne anderò a Ginevra... all'eremitaggio.
</p>

<p>
<span class="smcap">Tomm.</span> Ma non solo!?
</p>

<p>
<span class="smcap">Princ.</span> Con chi?!
</p>

<p>
<span class="smcap">Tomm.</span> <i>(piano, insinuante)</i> Potrebbe far venire con sè
Esther... per governare la casa!
</p>

<p>
<span class="smcap">Princ.</span> <i>(con suprema indifferenza)</i> Lei... o altri!...
Quando tutto fosse finito... che cosa m'importerebbe
più di vivere?
</p>

<p>
<span class="smcap">Tomm.</span> <i>(vivace, con sollecitudine)</i> Oh, non si sconforti
così!
</p>

<p>
<span class="smcap">Princ.</span> <i>(scotendosi)</i> Hai ragione!... <i>(con forza)</i> Ma sei tu
che mi fai dubitare di tutto!... Lasciami ancora
sperare!... <i>(si alza, e passeggia agitato per la stanza;
mentre Tommaso, con giuoco di fisonomia, manifesta
l'interna soddisfazione d'aver trascinato il
Principe a quell'ordine di idee)</i>.
</p>

<h3>
SCENA II.
</h3>

<p class="center">
<i><b>Gustavo</b> e <b>detti</b>; indi <b>Ottavi</b>.</i>
</p>

<p class="pad2">
<span class="smcap">Gust.</span> <i>(entrando, con calore al Principe)</i> Oh, caro zio!...
Elena è angosciata, fremente, per questo scandolo...
Verrà lei stessa a dirglielo.... Io, poi, ne sono
furioso.
</p>

<p>
<span class="pagenum"><a id="Page_74"></a>[74]</span>
<span class="smcap">Princ.</span> <i>(freddo)</i> Grazie... grazie!... ma, con tutta la tua
ira, non hai saputo nemmeno rendermi il servigio
che ti ho chiesto!
</p>

<p>
<span class="smcap">Gust.</span> Co' giornali?!... L'ho tentato; e i più autorevoli
di Roma hanno avuto il maggiore riserbo...
ma che colpa ho io se, oltre i giornalisti conosciuti,
c'è qui una nidiata di corrispondenti anonimi,
che appestano la provincia co' pettegolezzi
della capitale?!... Non bisognava lasciar partire
Riccardo!... Doveva restar qui lui... a liquidare
la Società... e a rispondere di tutto!
</p>

<p>
<span class="smcap">Princ.</span> E farvi processare per truffa!
</p>

<p>
<span class="smcap">Gust.</span> Eh, via!... Una volta che aveva restituito i
documenti, era disarmato!
</p>

<p>
<span class="smcap">Princ.</span> Li ha restituiti, in cambio della promessa da
me fattagli di assumere tutta la responsabilità
legale della gestione!... E tu, ora, mi fai una colpa
di avervi salvati?!
</p>

<p>
<span class="smcap">Tomm.</span> <i>(vedendolo giungere)</i> Il commendator Ottavi.
</p>

<p>
<span class="smcap">Princ.</span> <i>(andandogli incontro, con ansietà)</i> Ebbene?!
</p>

<p>
<span class="smcap">Ott.</span> Ottime notizie!... Il Ministro s'interessa vivamente
a lei.... Il suo tratto nobilissimo ha prodotto
la miglior impressione.... Si farà di tutto
per ajutarla!
</p>

<p>
<span class="smcap">Princ.</span> <i>(con sincera commozione)</i> Grazie!
</p>

<p>
<span class="smcap">Ott.</span> Ma ho ancora di meglio... Ho trovato una persona
pronta a sborsare il danaro... per coprire le
passività di un'indole... sì... un po' delicata... che
potrebbero darle noja!
</p>

<p>
<span class="smcap">Princ.</span> <i>(con speranza)</i> Davvero?!
</p>

<p>
<span class="smcap">Gust.</span> <i>(incredulo, diffidente)</i> Possibile?!
</p>

<p>
<span class="smcap">Ott.</span> Sì... sì!... Farebbe un mutuo a lunga scadenza...
anche per una somma vistosa!
</p>

<p>
<span class="smcap">Gust.</span> Ma vorrà delle garanzie....
</p>

<p>
<span class="pagenum"><a id="Page_75"></a>[75]</span>
<span class="smcap">Ott.</span> Oh, queste sì!
</p>

<p>
<span class="smcap">Princ.</span> e Gust. <i>(insieme)</i> Quali?!
</p>

<p>
<span class="smcap">Ott.</span> Un'ipoteca su' beni.
</p>

<p>
<span class="smcap">Gust.</span> <i>(con crescente diffidenza)</i> Ah!
</p>

<p>
<span class="smcap">Princ.</span> <i>(con rammarico)</i> Non posso darla!
</p>

<p>
<span class="smcap">Ott.</span> E perchè?
</p>

<p>
<span class="smcap">Princ.</span> Non sono miei!... Io godo solo l'usofrutto!
</p>

<p>
<span class="smcap">Ott.</span> Come?!... Il palazzo... le ville....
</p>

<p>
<span class="smcap">Princ.</span> Il palazzo... le ville... le grandi tenute... l'intiero
patrimonio... appartengono a Maurizio.
</p>

<p>
<span class="smcap">Ott.</span> E i poderi delle Marche?
</p>

<p>
<span class="smcap">Princ.</span> A lui, e a Fabrizio... Io non ho nulla!
</p>

<p>
<span class="smcap">Ott.</span> Oh, ma tutto questo non rende impossibile l'affare!...
I suoi figli acconsentiranno certamente.
</p>

<p>
<span class="smcap">Gust.</span> Ne dubito!
</p>

<p>
<span class="smcap">Princ.</span> Maurizio è stato sempre contrario a' miei progetti!
</p>

<p>
<span class="smcap">Ott.</span> Ma oggi è tutt'altra cosa!... È questione di parola
data.... di dignità... di onore!... E il Duca, che
è un perfetto gentiluomo, lo capirà meglio d'ogni
altro.
</p>

<p>
<span class="smcap">Princ.</span> Lo crede lei?!
</p>

<p>
<span class="smcap">Ott.</span> Ne sono convinto!... Faccia appello al suo cuore...
alla sua fierezza... e, trattandosi di salvare il
prestigio della Casa, acconsentirà certo.... Ne sono
così persuaso che, se lei me lo permette, assumerei
l'incarico di persuaderlo!
</p>

<p>
<span class="smcap">Princ.</span> <i>(con gioja)</i> Davvero?!... Lei farebbe questo?!
</p>

<p>
<span class="smcap">Ott.</span> Perchè no.... se me lo consente?
</p>

<p>
<span class="smcap">Princ.</span> Ma con gioja!... Lei mi risparmia un dialogo
penoso.... e, forse, un'umiliazione.
</p>

<p>
<span class="smcap">Ott.</span> Allora vado subito.
</p>

<p>
<span class="smcap">Gust.</span> Vengo anch'io.
</p>

<p>
<span class="smcap">Princ.</span> <i>(trattenendolo)</i> Tu no!... Guasteresti la cosa.
</p>

<p>
<span class="pagenum"><a id="Page_76"></a>[76]</span>
<span class="smcap">Gust.</span> <i>(protestando)</i> Oh, perchè!?... Io ajuterò il Commendatore....
Ho una certa infarinatura negli affari...
e so come va preso Maurizio... <i>(con intenzione)</i>
Il mio intervento non sarà inutile!... <i>(a Ottavi)</i>
Che ne dite, Commendatore?
</p>

<p>
<span class="smcap">Ott.</span> <i>(freddo, imbarazzato)</i> Certo.... non potrà far male.
</p>

<p>
<span class="smcap">Gust.</span> <i>(trascinando con se Ottavi)</i> Andiamo dunque...
<i>(via)</i>.
</p>

<p>
<span class="smcap">Princ.</span> <i>(a Tommaso)</i> Che te ne pare?!
</p>

<p>
<span class="smcap">Tomm.</span> Non ho fiducia!... Il signor Duca è contrario...
e il Marchese farà di tutto per fargli dire di no!
</p>

<p>
<span class="smcap">Princ.</span> Con quale interesse?!
</p>

<p>
<span class="smcap">Tomm.</span> Quello che ha lui... e un'altra persona... che
il Duca sia sempre molto ricco!... <i>(azione del Principe. — Vedendo
giungere Silvia)</i> La signora Duchessa.
</p>

<p>
<span class="smcap">Princ.</span> Lasciami con lei! <i>(Tommaso s'inchina, ed esce)</i>.
</p>

<h3>
SCENA III.
</h3>

<p class="center">
<i><b>Silvia</b> e il <b>Principe</b>.</i>
</p>

<p class="pad2">
<span class="smcap">Princ.</span> <i>(con ira, a stento repressa)</i> Disgraziata!... quale
scandolo!
</p>

<p>
<span class="smcap">Sil.</span> <i>(abbattuta, affranta, rimane silenziosa, immobile)</i>.
</p>

<p>
<span class="smcap">Princ.</span> <i>(c. s.)</i> Come avete potuto dimenticare così la
vostra dignità... il vostro nome?... <i>(pausa)</i> Rispondete!
</p>

<p>
<span class="smcap">Sil.</span> Lo amavo!
</p>

<p>
<span class="smcap">Princ.</span> E osate anche invocare questo amore in vostra
difesa?
</p>

<p>
<span class="smcap">Sil.</span> No!
</p>

<p>
<span class="smcap">Princ.</span> E, allora, quale scusa alla vostra colpa?
</p>

<p>
<span class="smcap">Sil.</span> Nessuna!... Anzi, non provo che un rimorso...
quello di non averlo seguito!
</p>

<p>
<span class="pagenum"><a id="Page_77"></a>[77]</span>
<span class="smcap">Princ.</span> Come?!... come?!
</p>

<p>
<span class="smcap">Sil.</span> Sì!... Al momento di lasciar Roma... dove, tra corrotti
e corruttori, non aveva trovato che offese,
ingiustizie, dolori, per tornarsene a New-York, in
mezzo a della gente che aveva imparato a stimarlo
e ad amarlo.... egli mi propose di seguirlo....
Là era certo di trovar lavoro degno di
lui... e, col lavoro, la ricchezza e la gloria!... Mi
prometteva così un'esistenza di pace... di amore!...
E io ero determinata a seguirlo!... Sentivo
che là... con lui... era la vita!... Eppure, non ne
ebbi il coraggio!.... Egli supplicò... pianse.... ma
invano!... Non ho potuto... non ho avuto coraggio!...
<i>(dopo una breve pausa)</i> Non si è nate e
cresciute impunemente in questo ambiente di
debolezze e di viltà... che si chiamano etichetta,
convenienze sociali!... L'energia non è che
il risultato di tutta la nostra natura!... Non
si può essere energici, risoluti, una volta sola
nella vita... O si è sempre, o non si è mai!...
Forse, io ero nata forte... ma, nell'ambiente in cui
crebbi, la mia indole s'è paralizzata!... Qualche
cosa di guasto, di corrotto, s'infiltra sempre nel
nostro sangue.... non foss'altro, la tenacia con la
quale difendiamo la nostra viltà!... Sì!... io sono
stata vile.... vile.... e l'ho perduto!
</p>

<p>
<span class="smcap">Princ.</span> <i>(maravigliato)</i> Ed è questo il solo sentimento
che domina la vostra anima?!
</p>

<p>
<span class="smcap">Sil.</span> Il solo!
</p>

<p>
<span class="smcap">Princ.</span> E non sentite nessun ribrezzo?!
</p>

<p>
<span class="smcap">Sil.</span> No!
</p>

<p>
<span class="smcap">Princ.</span> Nemmeno il rimorso di avere spezzato ogni
vincolo con la gente onesta?
</p>

<p>
<span class="smcap">Sil.</span> La gente onesta?!... Quale?!
</p>

<p>
<span class="smcap">Princ.</span> Neanche il sarcasmo... il disprezzo del mondo!?
</p>

<p>
<span class="pagenum"><a id="Page_78"></a>[78]</span>
<span class="smcap">Sil.</span> Oh, il mondo!?... Vi chiederò ancora: quale?!...
forse, quello che m'ha fatta così?... <i>(con calore crescente,
e fremendo)</i> Sì!... quando sono entrata,
senza amore, in questa casa, ero ancora buona!...
Benchè poco illusa sulla felicità che potevo attendermi,
ero disposta ad amare mio marito... o,
almeno, a essere per lui un'amica sincera!... Senza
grandi ideali... oramai le fanciulle del nostro mondo
non ne hanno più!... ma con quella fierezza,
che, spesso, è virtù... Altera, superba di rappresentare
una bella parte... risoluta a prenderla sul
serio... e a essere la dama irriprensibile.... rispettata
da tutti!... Cosa ho trovato qui?!... <i>(dopo
un'altra breve pausa)</i> Mio marito non interruppe
neanche per poche settimane le sue tresche con
donne da teatro, note a tutta Roma!... Sino da'
primi mesi, io non potevo andare a uno spettacolo,
senza il pericolo che, dal palcoscenico, mi
dardeggiasse lo sguardo di una cantante... o di
una ballerina... protetta dal Duca!... Me ne lagnai
con lei... e lei stesso... che è il padre!... rispose
alle mie rimostranze ridendo: — Una donna
come me, non deve nemmeno accorgersi di simili
rivali!... <i>(con ironia convulsa)</i> Quelle donne, che i
nostri mariti pagano... non contano... no... nella loro
vita!... Non sono delle amanti... ma degli oggetti
di lusso... imposti dalla condizione sociale... come
il tiro a quattro per le corse... e la grande livrea
per i lacchè!... Oh, se il Duca avesse <i>un'amica</i>
del nostro mondo... allora... sì... ci sarebbe offesa...
e io avrei ragione di dolermi! — Così... così,
mi ha parlato lei!... E perchè l'offesa ci fosse,
Maurizio scelse l'<i>amica</i> tra le nostre dame.... Sì,
una <i>parente</i>... Elena!... E quando io chiesi che le
<span class="pagenum"><a id="Page_79"></a>[79]</span>
fosse almeno vietata la porta di questo palazzo...
mi si rispose con un rifiuto... per evitare lo scandolo!...
E, ora, con questi esempj... con queste
provocazioni... lei si maraviglia della mia condotta...
del mio linguaggio?!
</p>

<p>
<span class="smcap">Princ.</span> Mi maraviglia e mi addolora... perchè vi credeva
migliore delle altre... e speravo che la fierezza
della vostra anima, e l'orgoglio del nome
che portate... vi servissero di difesa contro tutte
le seduzioni!... E perchè... sapendoti buona... e
avendoti vista soffrire... avevo fede che non avresti
mai fatto piangere gli altri!... Lo scandolo
d'oggi, vedi, m'avvilisce... più di ogni altra sciagura!...
Oh, perchè non hai trovato in te stessa
la forza di restare onesta!
</p>

<p>
<span class="smcap">Sil.</span> E perchè non mi fu mai parlato così prima
d'ora?!
</p>

<p>
<span class="smcap">Princ.</span> <i>(protestando)</i> Ma non ti ho io trattata sempre
come mia figlia?!... Che cosa potevo fare di più?!
</p>

<p>
<span class="smcap">Sil.</span> Amarmi... difendermi!... <i>(dopo una breve pausa)</i>
Lei mi ha dato l'appartamento più bello del
suo palazzo... non la parte migliore del suo cuore...
che è rimasto a Elena!
</p>

<p>
<span class="smcap">Princ.</span> Non è vero!
</p>

<p>
<span class="smcap">Sil.</span> <i>(continuando)</i> Ho avuto tutti i bagliori del grado
e della ricchezza, non un affetto!
</p>

<p>
<span class="smcap">Princ.</span> E tuo figlio?!
</p>

<p>
<span class="smcap">Sil.</span> <i>(scossa)</i> Mio figlio!?... Sì!... Ebbene... lo amo!...
<i>(cupa)</i> Ma è il figlio di Maurizio... sicchè non mi
spaventa neppure il pensiero che egli, un giorno,
saprà quello che ha fatto sua madre!... <i>(dopo una
breve pausa)</i> Se dovesse crescere in un altro <i>ambiente</i>,
dove c'è qualche cosa di vivo... di potente,
rabbrividirei al pensarci!... Ma educato da suo
<span class="pagenum"><a id="Page_80"></a>[80]</span>
padre... <i>(con ironia amara)</i> dalle facili vittorie
che sorridono sempre agli eredi delle grandi fortune...
imparerà ben presto a disprezzare tutte le
donne... e non sarà molto maravigliato se sua
madre....
</p>

<p>
<span class="smcap">Princ.</span> <i>(con grande vivacità, interrompendola)</i> Non dirlo...
sarebbe orribile!
</p>

<p>
<span class="smcap">Sil.</span> <i>(con sincerità)</i> E voglia Dio che non avvenga!
<i>(con crescente commozione)</i> Ma se egli, mal vostro
grado, crescerà buono... mi comprenderà... e mi
perdonerà!... E dovesse anche disprezzarmi.... ebbene,
soffrirei rassegnata il suo disprezzo, per il
supremo conforto di sapere così che non rassomiglia
a suo padre!
</p>

<p>
<span class="smcap">Princ.</span> E ora che cosa contate di fare?!
</p>

<p>
<span class="smcap">Sil.</span> Parto questa sera!... Mi ritirerò in campagna
con mia zia... <i>(con accento commosso)</i> Non mi vedrà
più! <i>(fa per andarsene)</i>.
</p>

<p>
<span class="smcap">Princ.</span> <i>(combattuto, dopo una breve lotta)</i>. Addio!
</p>

<p>
<i>(Silvia s'avvia per uscire dalla porta di sinistra,
quando s'incontra con Maurizio. — Si ferma
piena di alterezza)</i>.
</p>

<h3>
SCENA IV.
</h3>

<p class="center">
<i><b>Maurizio</b> e <b>detti</b>.</i>
</p>

<p class="pad2">
<span class="smcap">Maur.</span> <i>(entrando, vede Silvia: si ferma, e dice al Principe)</i>
Non è solo?!... Ritornerò!... <i>(fa per andarsene)</i>.
</p>

<p>
<span class="smcap">Princ.</span> Resta!... <i>(alludendo a Silvia)</i> Ogni spiegazione
è inutile tra voi!... Silvia ci lascia... non vi vedrete
più!
</p>

<p>
<span class="smcap">Maur.</span> <i>(al Principe)</i> E dove porterà costei il disonore
del nostro nome?
</p>

<p>
<span class="pagenum"><a id="Page_81"></a>[81]</span>
<span class="smcap">Sil.</span> In nessun luogo!... Il vostro nome lo lascio con
gioja!... Quello della mia famiglia mi basta!... E
se un giorno la legge ve lo consentirà... create
pure un'altra Duchessa Lanfranchi!... Non sarà
migliore di me!
</p>

<p>
<span class="smcap">Maur.</span> <i>(con violenza)</i> Disgraziata!... <i>(le si scaglia contro)</i>.
</p>

<p>
<span class="smcap">Princ.</span> <i>(trattenendolo)</i> Maurizio!... <i>(Silvia, superba,
sprezzante, scrolla le spalle, e si dirige verso la
porta di sinistra. — Vedendo venire dalla Galleria
Elena e Gustavo, muta strada: passa altiera
davanti a loro; e, con alterigia e disprezzo, li guarda
fissi tutti)</i>.
</p>

<h3>
SCENA V.
</h3>

<p class="center">
<i><b>Elena</b>, <b>Principe</b>, <b>Tommaso</b>, <b>Maurizio</b>,
<b>Gustavo</b> e <b>Fabrizio</b>.</i>
</p>

<p class="pad2">
<span class="smcap">Elena.</span> <i>(appena uscita Silvia, si slancia nelle braccia
del Principe)</i> Caro zio!... È stata proprio una disgrazia
che quella donna sia entrata nella nostra
famiglia!
</p>

<p>
<span class="smcap">Princ.</span> <i>(abbattuto)</i> Basta... basta!... Non devo a lei sola
i miei dolori!... <i>(a Maurizio, con ansia)</i> Ebbene?!...
Ottavi ti ha parlato?!
</p>

<p>
<span class="smcap">Maur.</span> Veniamo appunto per questo.
</p>

<p>
<span class="smcap">Princ.</span> <i>(c. s.)</i> E così?!
</p>

<p>
<span class="smcap">Maur.</span> Ciò che propone Ottavi è assurdo!
</p>

<p>
<span class="smcap">Princ.</span> <i>(con crescente commozione)</i> Come?!
</p>

<p>
<span class="smcap">Maur.</span> Sarebbe la rovina della Casa!
</p>

<p>
<span class="smcap">Princ.</span> Una semplice garanzia?!
</p>

<p>
<span class="smcap">Maur.</span> Dopo garantito... bisogna pagare... e... non potendolo...
anderebbero all'asta il palazzo e le ville....
Sarebbe così distrutto il patrimonio della
famiglia!
</p>

<p>
<span class="pagenum"><a id="Page_82"></a>[82]</span>
<span class="smcap">Princ.</span> Oh, quale esagerazione!
</p>

<p>
<span class="smcap">Maur.</span> Il pericolo esiste... ed è mio... anzi nostro dovere...
di scongiurarlo.
</p>

<p>
<span class="smcap">Princ.</span> <i>(maravigliato)</i> Facendomi mancare alla parola
data?!
</p>

<p>
<span class="smcap">Maur.</span> <i>(sempre freddo)</i> Lei non può dar altro che ciò
che ha!... Nessuno le chiederà di più!
</p>

<p>
<span class="smcap">Princ.</span> Ma è impegnato il nostro onore!
</p>

<p>
<span class="smcap">Maur.</span> L'onore di casa Lanfranchi non ha nulla a
che fare con gl'interessi della Società!... Lei
ha fatto fin troppo a sacrificare somme ingenti
a beneficio d'ingordi speculatori... e sarebbe un
delitto consentirle nuove pazzie!
</p>

<p>
<span class="smcap">Princ.</span> <i>(sempre con grande esaltazione)</i> Dunque, tu rifiuti?!
</p>

<p>
<span class="smcap">Maur.</span> Recisamente!
</p>

<p>
<span class="smcap">Princ.</span> Bada!... Il tuo rifiuto può spingermi agli estremi...
<i>(minaccioso)</i> e, con una parola, posso toglierti
ogni illusione di essere, fino da oggi, tu solo il
padrone!
</p>

<p>
<span class="smcap">Maur.</span> <i>(freddissimo, come sempre; e quasi in aria di
sfida)</i> La dica!
</p>

<p>
<span class="smcap">Princ.</span> <i>(c. s.)</i> Posso, volendo, vendere tutto ciò che ho
comperato da me... affittare il palazzo... le ville...
Posso privarti, fin che vivo, del lusso e del fasto...
che sono il tuo solo orgoglio!
</p>

<p>
<span class="smcap">Maur.</span> <i>(c. s.)</i> Lo faccia, se lo crede!... ma sarà tutta
<i>sua</i>... esclusivamente <i>sua</i>... la responsabilità di
questo nuovo scandolo!... Io non sarò mai complice
della rovina di mio figlio... e della mia
Casa... per salvare un'impresa di pazze speculazioni
edilizie, che ho sempre disapprovato!
</p>

<p>
<span class="smcap">Princ.</span> <i>(fremente d'ira e di commozione, a Fabrizio)</i> E
tu, che hai promosso queste speculazioni... e sei
<span class="pagenum"><a id="Page_83"></a>[83]</span>
stato il <i>cattivo genio</i> della Società.., cosa rispondi!?
</p>

<p>
<span class="smcap">Fabr.</span> <i>(freddamente)</i> Come Maurizio!
</p>

<p>
<span class="smcap">Princ.</span> <i>(con iscoppio d'ira)</i> Ah, siete d'accordo oggi....
e per la prima volta?!... D'accordo, contro vostro
padre!
</p>

<p>
<span class="smcap">Gust.</span> <i>(insinuante)</i> Ma... hanno ragione!
</p>

<p>
<span class="smcap">Princ.</span> <i>(con ira)</i> Tu, taci!
</p>

<p>
<span class="smcap">Elena.</span> <i>(affettuosamente, insinuante)</i> Caro zio, parlano
nel suo interesse... nell'interesse della famiglia!
</p>

<p>
<span class="smcap">Princ.</span> <i>(con nuovo scoppio d'ira)</i> Non ho più una famiglia,
io!... Ho messo tutto il mio cuore... tutta
la mia anima... per crearne una che servisse di
esempio agli altri... e proprio da essa ho i maggiori
dolori!
</p>

<p>
<span class="smcap">Elena.</span> <i>(c. s.)</i> No, non parli così!... Lo creda, l'amiamo
tutti!
</p>

<p>
<span class="smcap">Princ.</span> <i>(con forza, svincolandosi da Elena, che gli si è
avvicinata come per abbracciarlo)</i> Basta... basta!...
non ho più nulla da dirvi!... Andate pure!... So
quello che devo fare!... <i>(Elena vorrebbe insistere:
gli altri fanno un'azione come per parlare)</i> Andate
tutti!... <i>(spingendo anche Elena)</i> Lasciatemi
solo!... <i>(siede, convulso, abbattuto, sopra una poltrona: — azione
degli altri: — Elena si mostra
afflitta; Gustavo contrariato; Maurizio e Fabrizio
freddi: — tutti via)</i>. — <i>(Pausa)</i>. — <i>(Il Principe,
scotendosi, a Tommaso)</i> Hai sentito!?... E sono i
miei figli!!
</p>

<p>
<span class="smcap">Tomm.</span> <i>(insinuante)</i> E lei esita ancora?!
</p>

<p>
<span class="smcap">Princ.</span> No, non esito più!... Va' subito dal notajo.... Sarai
tu <i>il liquidatore dell'onore di Casa Lanfranchi</i>!...
Vendi tutto quello che puoi vendere... affitta
palazzi e ville.... cava danaro da tutto per soddisfare
<span class="pagenum"><a id="Page_84"></a>[84]</span>
a' miei impegni d'onore!... Provino anche
loro la tutela di un amministratore avaro!... Io
anderò lontano... in cerca di oblio... <i>(con sarcasmo,
convulso)</i> E, sta' tranquillo... cercherò di vivere
lungamente per punirli del loro egoismo!... <i>(dopo
una pausa)</i> E poichè tutto crolla qui... e nobiltà...
fierezza... disinteresse... punto di onore... tradizioni...
affetti di famiglia... quanto insomma ha
costituito la forza e l'orgoglio de' nostri avi, sono
<i><b>tutte cose morte</b></i>... fuggirò anch'io, prima di
rimanere seppellito sotto le mura del vecchio palazzo!...
Va', va', dal notajo!
</p>

<p>
<i>(Azione. — Il Principe fremente, splendido d'ira,
è rivolto al pubblico. — Tommaso, a metà scena,
guarda a destra, glorioso e trionfante. — Dalla
porta di destra, s'affaccia Esther, che sorride a
Tommaso, giubilando del comune trionfo)</i>.
</p>

<p class="center pad2">
<i>(Cala la tela)</i>
</p>

<p class="center pad2 large">
<span class="smcap">Fine.</span>
</p>
</div>

<hr />

<div class="chapter">
<p>
<span class="pagenum"><a id="Page_85"></a>[85]</span>
</p>

<p>
<i>N. B.</i> — Dopo le diverse rappresentazioni al
<i>Goldoni</i> di Venezia, questa mia commedia fu recitata,
con successo lietissimo, al teatro <i>Garibaldi</i> di Padova,
dalla Compagnia di <b>Cesare Rossi</b>, e ripetuta alcune
sere: al <i>Filodrammatico</i> di Trieste, protagonisti <b>Andrea
Beltramo</b>, <b>Clara Della Guardia</b>, <b>Alfredo De
Sanctis</b>, dove fu data per <i>sei sere</i> consecutive: allo
<i>Storchi</i> di Modena, <i>unica rappresentazione</i> in
onore di quella eletta attrice che è <b>Vittorina Seraffini-Checchi</b>,
protagonisti <b>Enrico Belli-Blanes</b> ed <b>Alfredo
Campioni</b>: al <i>Paganini</i> di Genova, dove fu replicata,
col solito lietissimo successo, alcune sere, protagonisti
<b>Cesare Rossi</b>, <b>Teresina Mariani</b>, <b>Carlo Rosaspina</b>: e
al <i>Bellini</i> di Palermo, protagonisti <b>Italia Vitaliani</b>,
<b>Giuseppe Bracci</b>, <b>Ettore Baccani</b>. Anche a Palermo
piacque molto e fu ripetuta.
</p>

<p>
M'incombe l'obbligo di ringraziar qui pubblicamente,
come meglio so e posso, le valorosissime attrici
<b>Italia Vitaliani</b>, <b>Clara Della Guardia</b>, <b>Vittorina
Seraffini-Checchi</b>; non che i miei bravi e carissimi
amici <b>Bracci</b>, <b>Beltramo</b>, <b>Belli-Blanes</b>, <b>De Sanctis</b>,
<b>Campioni</b> e <b>Baccani</b>, che, con tanto zelo e con tanta
bravura, assicurarono alla mia <i>Danza</i> così lieto e
costante successo.
</p>
</div>

</body>
</html>
